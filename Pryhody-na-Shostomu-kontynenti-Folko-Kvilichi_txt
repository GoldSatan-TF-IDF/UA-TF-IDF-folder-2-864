кафе «Розанті» на П'яцця дель Пополо жодного вільного місця.

Сьома  година.  Площу  виповнив  теплий липневий вечір. Лише кінчик обеліска  та
верховіття дерев  вілли Боргезе над огорожею парку Пінчо ще пофарбовані сонячним
промінням.

Приємно  посидіти  в цей  чарівний  час  у  кафе,  відпочити  від  денної спеки,
замовивши  собі  порцію  вершкового  або  фруктового  морозива…  Та мені  не  до
відпочинку.  Рано-вранці  мене  розбудило  настирливе  деренчання   телефону,  і
незнайомий голос  запитав, чи не взяв би я участь у підводній експедиції з метою
вивчення Червоного  моря.  Після моєї  млявої відповіді голос,  не  гаючи  часу,
рішуче  запропонував  обговорити це  питання,  «зустрівшись о  сьомій  вечора на
П'яцца дель Пополо». Крім того, незнайомий  співбесідник ласкаво повідомив мене,
що він «схожий на іноземця»  і  після цього ще раз назвав своє ім'я, але я так і
не запам'ятав його тоді.

І ось тепер я оглядаю шеренги столиків,  сподіваючись побачити «людину, схожу на
іноземця»,  та  кафе,  переповнене  іноземцями.  Залишається  тільки   розпитати
кожного. Це не дуже приємне завдання, особливо, коли  зважити на мій одяг. В той
час я знімав  документальний фільм в одному  із  закурених, брудних передмість і
звільнився лише за півгодини до зустрічі. У мене не було часу  переодягнутися, і
тепер без піджака,  запорошений  з  голови  до  ніг, тримаючи  в руці солом'яний
капелюх, іду від столика до столика з  чудернацькими запитаннями:  «Пробачте, чи
не ви організуєте експедицію в Червоне море?», «Перепрошую, чи не ви дзвонили до
мене вранці і питали моєї згоди на подорож у Червоне море?»

Ці запитання не викликають бажаної доброзичливості, бо мене вважають за одного з
тих типів, які  тиняються  по барах,  просячи допомоги  для  старої,  хворої  на
туберкульоз тітки — матері дванадцяти дітей.

А проте я  відважно продовжую розшуки. Через кілька хвилин виявляється, що ніхто
з  присутніх не має наміру вивчати глибини Червоного моря. Ну, що ж, після нього
я змушений розпитувати  кожного новоприбулого. А це справа теж не  дуже приємна,
бо на мене вже  починають  накидати оком офіціанти. Їм,  мабуть,  моя  поведінка
здається підозрілою.

Кожний  новоприбулий  відповідає  рішучим  запереченням, додаючи  досить суворий
погляд.  Потроху починаю зневірятися і ніяковіти: моє становите набуває смішного
вигляду — з  усіх боків на мене дивляться цікаві очі.  Я вже зовсім вирішив піти
геть, коли раптом просто  до мене  прямує, розмахуючи папкою, високий худорлявий
чоловік. «Це або поліцейський інспектор, викликаний директором кафе, — майнула у
мене думка, — або — сам дослідник Червоного моря».

— Ви Квілічі? Чи не так? Я — Вайлаті, Бруно Вайлаті… Прошу, сядьмо на хвилинку.

Так,  це  він,  дослідник  Червоного моря. Розмовляє  дуже  швидко  і  відразу ж
переходить   до   діла.   О  пів   на  дев'яту  я   вже  знаю   про  організацію
науково-спортивної  експедиції  в Червоне  море,  знаю, чому  вона наукова, чому
спортивна і чому саме в Червоне море; знаю, хто візьме в ній участь, і обов'язки
кожного  члена експедиції.  Вайлаті багато чув  про  мої підводні зйомки  і хоче
подивитися  на  них.  Він пропонує  мені  взяти  участь  у  подорожі, щоб  зняти
повнометражний документальний фільм про експедицію.

Усе це він пересипає базіканням про  погоду, фруктовий  напій,  який приніс  нам
офіціант, про гарненьких дівчат за столиками, розповідає про  свій намір  купити
нову  малолітражку і  скаржиться  на  необхідність  збрити  вуса,  бо  працювати
доведеться в автоматичних респіраторах.

— Коли  закінчите  свою роботу,  негайно подзвоніть  мені,  і ми обговоримо  усі
подробиці.  Гарно  було  б  провести  разом   місяць   на  острові   Понца,  щоб
познайомитись ближче, потренуватися, випробувати обладнання.

Глянувши на годинник, він підхоплюється:

— Мені вже час! — і, попрощавшись, зникає.

Восьма година сорок п'ять хвилин, 21 липня 1952 року. З цієї хвилини я — учасник
Національної підводної експедиції.








ЕКСПЕДИЦІЯ В ПОВНОМУ СКЛАДІ









озплющивши одне око, Джованна помічає, що я  уважно спостерігаю людський натовп,
який вирує на пляжі. Тоді  вона також починає роздивлятися довкола,  намагаючись
зрозуміти, що саме мене зацікавило.

Біля води метушаться напівголі дитинчата,  якийсь старичок у светрі  примостився
під грибком  і  розв'язує кросворд;  часом хтось з пляжників, швидко розбігшись,
кидається у воду, а он там, далі від берега, грають у водне поло.

— Джованна, як ти гадаєш, навіщо існує море? — питаю я.

— Щоб купатися в ньому, вірно?

— Ні… Для риболовлі, для рибалок, сітей, — отже, для риби.

— А! Ще існують кораблі! — спадає їй раптом на думку. — Кораблі розтинають хвилі
і перетворюють море на довжелезний шлях сполучення між  континентами.  Ти це мав
на увазі?

Джованна  заклопотано  дивиться мені в  обличчя, чекаючи  на відповідь,  але, не
діждавшись її, через кілька хвилин знов лягає на пісочку проти сонця і відразу ж
забуває про моє запитання. Та й справді, чи варто занадто ламати собі голову над
тим, для чого існує море?

Купальники, рибалки, кораблі…

А  мені хочеться зібрати докупи всі питання  і відповіді, спостереження і думки,
які назбиралися після того, як я знов побачив Вайлаті і обговорив  з  ним  деякі
питання  відносно праці,  що чекає на  нас  у Червоному морі. Хочеться скласти в
послідовне оповідання думки, які не виходять у мене з голови, щоб перевірити, як
поставиться  до  цих  міркувань  стороння  людина.  Хочеться  почути,   що  вона
відповість. Але дарма! Я не знаходжу потрібних слів…

Джованна,  випадкова моя супутниця, можливо,  подумає, слухаючи розповідь, що  в
мене сонячний удар або мою уяву заполонила чергова фантазія. Так само подумали б
і інші на її місці…

Тому я нічого не відповів, давши їй можливість спокійно приймати  сонячну ванну,
і всі мої думки так і залишилися в мені невисловленими,  аж доки  не закінчилася
наша важка і захоплююча експедиція і ми не повернулися додому.






НА ПІДКОРЕННЯ ШОСТОГО КОНТИНЕНТУ




Наша   підводна   експедиція  передбачає   наукові  дослідження,   удосконалення
спортивної  майстерності  і, крім того, фото-  та кінозйомки. Всі  ці спеціальні
завдання  хоч  і  мають  величезне  значення,  не являють  собою  чогось нового,
невідомого.  Такі експедиції вже працювали в різних  морях земної кулі, але наша
експедиція має перед собою особливе завдання загального характеру.

Ми маємо провести випробування на тривалість. А це означає, що ми, проводячи під
водою якнайбільше часу,  намагатимемось довести, що на морському дні людина може
працювати так само, як і на суші. А раз так — то в недалекому майбутньому людина
ступить  на цей,  так  би  мовити,  Шостий континент  як  дослідник  і  господар
підводного  світу і  всі  багатства, що криються в океанських  глибинах, стануть
надбанням людства.

Ми хочемо довести,  що настав  час відкинути загальноіснуюче уявлення  про море,
завоювати його в повному розумінні  цього слова, проникнути в підводне царство і
оволодіти його скарбами.

Тільки після цього стане очевидним,  що на  протязі  багатьох  століть люди дуже
мало знали про морські, глибини.

Майбутні пригоди, збирання черепашок, підводні зйомки набувають у зв'язку  з цим
особливої цінності, бо, кінець кінцем, вони підтвердять усе щойно сказане.

Наша різноманітна діяльність матиме  подвійний інтерес: спеціальний і загальний.
Експедиція своєю  працею  додасть  ще  крихту  до  того  матеріалу, з якого буде
викуваний ключ, що відкриє людині ворота Шостого континенту.

Про  все це я  не розповідав  ні  Джованні, ні  будь-кому іншому,  бо  ризикував
надбати славу навіженого дивака і підірвати довір'я навіть до спеціальних планів
експедиції.

Така бесіда про море відбулася лише тоді, коди ми досягли нашої мети.






ТРИ ГРУПИ




Ні в якому разі не  можна забувати про наше головне завдання. Розповідь, правда,
матиме дещо пригодницький характер, коли мова йтиме про Червоне море, зустрічі з
хижаками в його глибинах та боротьбу з ними. І  в цьому, здається мені, є певний
сенс. Справді,  не випадково  ж ми  відправляємось у Червоне море, яке  вважають
найнебезпечнішим морем  у  світі через  велику  кількість  риб-людожерів  у його
водах. Ні, зовсім не випадково і не з пустопорожньої пихи. Навпаки, повернувшись
додому, — а ми  маємо  надію повернутися живими й здоровими, — переконаємо усіх,
що  жителі морських  глибин неспроможні перешкодити людині працювати під водою і
що  вони не більш небезпечні, ніж вуличні  катастрофи,  аварії на  виробництві і
таке інше.

Була й інша причина обрати саме Червоне море.

Тропіки — найзручніше місце для вивчення  жителів глибин,  бо висока температура
води  сприяє  пишному   розвиткові  флори  й  фауни.  До  того  ж  Червоне  море
сполучається з  Середземним (помірним) морем  і  океаном,  отже,  нам,  можливо,
пощастить відшукати види тварин, однакових для трьох різних підводних світів.

Наукова група нашої експедиції  розробляла свою  програму, виходячи саме  з  цих
міркувань,  які мають  особливий  інтерес для  біологів.  Було складено програму
дослідження  і  вивчення  глибин  тропічного  моря  новими, сучасними  методами:
університетські   викладачі  мали   безпосередньо,  в  натурі,  познайомитися  з
тваринами та рослинами,  яких вони звичайно  вивчають або на мертвих препаратах,
заспиртованих у банках, або по книжках.

Крім того, експедиція повинна була зібрати для Міланського міського зоологічного
музею та для Римського університету багату колекцію всіх видів живих організмів,
які зустрінуться в тропічному морі в зоні островів Дахлакського архіпелагу (біля
берегів Ерітреї), де Вайлаті задумав розгорнути роботу.

Спортивна група  склала програму  полювання на морських тварин. Крім  постачання
наукової групи різноманітними видами  риб,  підстреленими  з  рушниць,  до  цієї
програми  входило  «грандіозне  підводне  полювання»,   що  мало  проходити   за
розробленим заздалегідь планом. На таке не насмілювалась досі жодна експедиція.

Багато людей до нас спускалися під воду за небезпечних умов і доводили, що акули
не  нападають  на  кожного водолаза без  розбору. Так робив Ганс  Гасс, а  також
Кусто, і саме в Червоному морі. Кусто і його товариші були озброєні лише довгими
жердинами  з гумовими кульками  на кінці.  Цими  жердинами  підводні  дослідники
відштовхували акул,  що  занадто  близько підпливали до них. «Було  б божевіллям
завдавати  їм  поранень, — пояснює Кусто, —  вони накинулися  б на людину,  наче
лісові хижаки, яких біль роз'ятрює до краю».

Але ми  маємо намір  стріляти  в  акул,  щоб  до  кінця  простежити,  як  хижаки
використовуватимуть свою величезну силу.

Тільки дратуючи  різними  способами акул,  яких людський  поговір з давніх-давен
наділив  кривавою  славою, ми  зможемо  з'ясувати, наскільки складна  їхня  вища
нервова діяльність.

І, нарешті, третя група даватиме матеріал для преси, а також здійснюватиме фото-
та  кінозйомки. Цій  групі  доведеться також  освоїти деякі  нововведення: треба
зробити багато кольорових зйомок. А це пов'язано з великими труднощами. Мова про
них піде далі.

Бруно Вайлаті — не вчений, не  спортсмен і не журналіст,  але якості, притаманні
цим професіям,  вдало  поєднуються в  його особі.  Він  пристрасно  захоплюється
підводними дослідами і очолюватиме  всі три групи,  скеровуючи їх  діяльність на
досягнення єдиної мети.

Кожна  окрема  група працюватиме  самостійно  під керівництвом свого начальника.
Експедиція  складатиметься  з  одинадцяти  чоловік:  чотирьох  учених,  чотирьох
спортсменів і трьох кінематографістів.






НА ОСТРОВІ ПОНЦА




На острові  Понца,  який  знаходиться у Середземному  морі  між  мисом Чірчео та
Сардінією, ми орендували рибальський  будиночок на вершині  гори, де  збереглися
руїни древнього замку.

Спорядження, яким користуватимуться в Червоному морі, проходитиме тут на протязі
цілого серпня теоретичні й практичні випробування як  на суші,  так і під водою.
Члени експедиції, мешкаючи разом на острові, знайомляться між собою  і готуються
для спільної праці.

Крім Бруно Вайлаті — головного начальника,  ми маємо трьох керівників: Франческо
Баск'єрі Сальвадорі (наукова група),  Раймондо Букер  (спортивна група)  і автор
цієї  книги (зйомочна група). До групи Баск'єрі належать Джіджі Стюарт Тавіні та
Джанні Рогі; до групи Раймондо Букера — Сільверіо Цекка, Енца Букер та  Альберто
Граціолі;  до моєї групи — Джорджо Равеллі та Мазіно Ланунца. Загалом одинадцять
чоловік. У останній момент до нас приєднується Присцілла  Гастінгс, художниця  і
журналістка. Вона увійде до складу наукової групи.

Я вже говорив  про Вайлаті, намагаючись дати  читачеві якнайповніше уявлення про
цю людину. Але зараз мені хочеться особливо підкреслити дуже  важливу рису  його
характеру  — невичерпний  оптимізм.  Вайлаті сам визнає, що оптимізм  часто стає
причиною  його численних невдач.  Та  не  дивлячись  на це,  цей оптимізм  міцно
заволодів єством  кожного  з нас  на довгі та важкі місяці підготовки в Римі,  а
потім праці в Африці. Перешкоди, які виникали перед нами, спроможні були довести
до розпачу  кожного, хто не володів такими покладами прихованої енергії, яку при
будь-яких обставинах дає Вайлаті його оптимізм.

Професор  Баск'єрі,  або Чекко,  як  ми  називали його, — друга видатна людина в
складі експедиції. Це  дуже  симпатичний професор. «Великий друг, хоча  й важить
тільки п'ятдесят п'ять кіло», — говорить про нього Рогі.

У свій час Чекко вивчав юриспруденцію, та раптом його зацікавили мухи, метелики,
мурашки, ластівки та інша живність, яка лізла в очі, заважаючи вивчати філософію
права. Кінець кінцем, вийшло так, що він  покинув закони, почав вивчати біологію
і,  здобувши науковий  ступінь,  невдовзі  вступив до  кафедри  природничих наук
Римського університету і  сам почав  викладати. Довгі  роки він  проводив цікаві
підводні дослідження за завданням зоологічного інституту Римського університету.

Важко  переоцінити допомогу, яку подав  нам Чекко  завдяки своєму теоретичному і
практичному знайомству з  світом риб.  Першого ж  дня,  після одного забавного і
разом з  тим повчального випадку,  я зрозумів, що  він має глибокі знання  у цій
галузі.

Надівши  автоматичний респіратор, я  спустився на глибину  25 метрів.  Чую  звук
велосипедного   дзвоника.  Швидко   обертаюсь  і  бачу  професора,  який  сидить
навпочіпки, тримаючи в руках підводну  рушницю. До приклада прикріплено дзвоник.
Через дві хвилини помічаю зграю лискучих морських окунів-лавраків, які починають
кружляти навколо Баск'єрі. Після кожного дзвоника вони підпливають  все ближче й
ближче, поки один з них не заплатив власною шкірою за надмірну цікавість.

Під час своїх минулих  підводних  дослідів Чекко помітив,  що лавраків приваблює
металічний дзвін рушниці. А чому б не спробувати підманити їх дзвоником?

У такий  спосіб  я швидко навчився  знімати цих  полохливих і вертких  риб…  Цей
випадок, один з сотні, показує, як старанно  вивчав Чекко своїх морських друзів,
їх  поведінку, звички, а не  тільки суху  класифікацію-розподіл на родини, види,
підвиди, як це роблять інші професори.

Якщо  Чекко  людина  нестримана, дотепна, нетерпляча, неймовірно галаслива, коли
гнівається, дивакувата і невичерпно винахідлива, — я вже не кажу про лайку, якою
він пересипає кожну фразу, — то Раймондо Букер — цілком протилежний тип.

Через свій мовчазний  та  недоброзичливий, на  перший  погляд, характер Раймондо
Букер  викликає у  людей або  глибоку симпатію, або  гостру антипатію.  Професор
подобається відразу всім без винятку,  а Букер, як  здається  на перший  погляд,
зневажає  дружбу. Але  познайомившись  з Букером  ближче,  починаєш не  помічати
негативних рис його характеру, і антипатія  поступається перед  захопленням його
різноманітними здібностями.

Секрет успіхів Букера криється саме в його характері — характері упертої людини;
заглиблений  у власні роздуми,  від  яких ніщо на світі не може відвернути його,
він  наполегливо  вивчає,  удосконалює, контролює, розбирає, ремонтує і  складає
засоби  свого  «виробництва» —  респіратори, рушниці, маски,  гарпуни. Одночасно
зміцнює себе фізично, невпинно тренується, готуючись до серйозної праці.

Впертість та наполегливість зробили його чудовим підводним мисливцем, переможцем
численних змагань, допомогли утримати звання чемпіона Італії з цього виду спорту
на протязі останніх  років і,  нарешті,  встановити перший рекорд по спуску  без
скафандра на  глибину тридцять метрів. Після  цього, послідовно поліпшуючи його,
Букер досяг  абсолютного  світового  рекорду, спустившись  під воду  на тридцять
дев'ять метрів.  За  це  йому  присвоєно звання  абсолютного  чемпіона світу  по
зануреннях під воду без скафандра.

Отакі  три головних  учасники  експедиції. А  поруч  з  ними в ці  гарячкові дні
працюють під водою, провадячи найрізноманітніші випробування, і  решта товаришів
по майбутній  роботі.  Рогі, Цекка, Джіджі Стюарт (чемпіон Італії  1948 року) і,
нарешті,  Енца  Букер,  вірна  супутниця Раймондо.  Енца надзвичайно  приваблива
жінка. Коли чуєш про дружину  Раймондо — переможницю чемпіонату жінок 1950 року,
яка  жартома спускалася  на  глибину п'ятнадцять-вісімнадцять  метрів,  мимохіть
уявляєш собі жінку-атлета, що має чоловічу фігуру, міцну, рухливу, одне  слово —
вузол м'язів. А насправді зовсім  навпаки. Енца  —  молода жінка міського  типу,
лагідна, приваблива, пухкенька. Вона плаває поміж акул так спокійно, ніби грає в
карти. Сама Енца любить пожартувати з приводу того, як вона хоч-не-хоч зробилася
чемпіонкою. А тепер вона вже звикла і пірнає під воду залюбки й дуже сміливо.

З  Джорджо  Равеллі, який  так  багато  допоміг мені  при  створенні  фільму,  я
познайомився вперше тоді,  коли щойно почав свої перші зйомки під водою. Джорджо
чудовий  товариш  і  досвідчений спортсмен-підводник.  Газети,  які  писали  про
експедицію, неодмінно  називали його «молодим римським інженером». Він і справді
водночас займається конструюванням  підводної апаратури:  футлярів для  фото- та
кінокамер,   магнієвих   ламп,   освітлювальних   приладів,   термокалориметрів,
спеціальних  гарпунів. У цих питаннях він справжній майстер  і по  праву посідає
почесне місце серед учасників експедиції.






ПОЯВА МАЗІНО




Щоб  призвичаїтись  до  нових  умов,  я  спустився  з  респіратором  на  глибину
п'ятнадцять  метрів.  Мені  вдалося  зняти  чудового  багатоколючника.  Потім  я
підстрелив  рибу, але вона заховалася в неглибокій щілині. Зовні стирчить тільки
кінчик гарпуна. Вхопившись за нього,  я з усієї сили намагаюсь витягнути  рибу з
її нори, але марно.

Раптом чую поруч голос, який,  трошки гундосячи, радить:  «Спробуй гаком!» Голос
людини  на  глибині  п'ятнадцяти  метрів здається настільки  неймовірним,  що  я
розгубився  і  хотів  сказати «дякую» незнайомцю, але відразу  второпав,  де  ми
знаходимося, і  слова  застряли у  мене в горлянці. З  острахом обертаюсь і бачу
крізь  воду, як на тоненьких ніжках шкутильгає до  мене  якесь товсте опудало  і
простягає  мені  дерев'яну палку  з  гачком  на  кінці.  Крізь  скло маски хитро
посміхаються круглі добрі очі.

— Я Мазіно! — гундосить опудало.

Я роблю  жест  рукою,  наче  підіймаю  неіснуючий  капелюх,  тисну  йому  руку і
відповідаю (сам собі): «Дуже приємно! Квілічі!»

Через три хвилини,  вже в  човні (полонений багатоколючник  борсається на  дні),
скидаємо  респіратори.  Респіратор Мазіно  обладнаний  мікрофоном  —  біля  рота
прикріплено  своєрідну  водонепроникну  мембрану, яка  дозволяє  розмовляти  під
водою. Таким чином з'ясовується таємниця голосу, що пролунав у пучині.

Увечері, сидячи  біля  столу  перед  блюдом з  вареним  багатоколючником,  після
першого  дня, проведеного разом  з Мазіно,  я  приходжу до  висновку, що  він не
тільки  чудовий   кінооператор,  але   й  справжній  відданий  товариш.  Кращого
поповнення для нашої зйомочної групи ми й не чекали.

Наш  лікар  Альберто  Граціолі  також  куштує  горезвісного  багатоколючника.  З
Альберто Граціолі ми всі вже знайомі.

Він, крім лікування наших рук та ніг, що постраждали від  акулячих зубів, має ще
одне важливе  завдання  у  Червоному  морі:  за  дорученням  Медичної спортивної
федерації  повинен  регулярно  стежити  за  тим,  як  впливає  на  людину  довге
перебування під  водою. Це також  має неабияке значення  для завоювання  Шостого
континенту людиною.






ТЕХНІЧНЕ ОБЛАДНАННЯ




Після того,  як читач вже познайомився з членами експедиції, переходжу до  опису
її  технічного  обладнання.  Перш ніж  розповісти  про  апаратуру  своєї  групи,
розповім про загальне спорядження.

Для  спусків  під   воду  в  Червоному  морі,  крім  кисневих  респіраторів,  ми
користуватимемось  насамперед значно простішими апаратами для  дихання стисненим
повітрям. З ними нам ще  треба ознайомитись та навчитись працювати. Такий апарат
складається  з двох балонів,  які прикріпляються на спині,  регулятора тиску  та
двох  гумових  трубочок, якими  повітря  з  балонів  подається до рота. З  нашим
апаратом  можна  зовсім  спокійно занурюватись  на  глибину  п'ятдесят-шістдесят
метрів  і залишатися під  водою хвилин  двадцять.  Я  сказав «зовсім  спокійно».
Справді,  в цьому  основна  перевага  апарата:  він  усуває  найменшу можливість
запаморочення,  отруєння,  травм легенів, чим ніяк не може  похвалитися кисневий
респіратор  з  так  званим  «закритим   циклом».  Повітряні   респіратори  мають
«відкритий  цикл»,  тобто використане, зіпсоване повітря  не  відновлюється  для
дальшого  вжитку, а бульбашками піднімається  на  поверхню. Таким  чином, легені
одержують завжди свіже повітря, а це, як я вже казав, гарантує повну безпеку. На
жаль,  повітряні  респіратори забезпечують тільки  короткочасне  перебування під
водою,  особливо на значній глибині  — в середньому тридцять хвилин,  проти двох
годин при використанні респіратора «закритого циклу». Але все  ж таки  повітряні
респіратори  надзвичайно   зручні,  через   це  ми  порівняно   легко  навчилися
користуватися ними.

Крім цього, нам  ще  потрібно випробувати  ласти  різних типів, а їх  існує дуже
багато.  Кожний  з  нас  на свій  смак  вибирає собі  ласти з дуже твердої  або,
навпаки, дуже еластичної гуми,  проте всі  вони  мають одну спільну особливість.
Наші ласти відрізняються від поширених  в Італії тим, що закривають усю ступню з
п'яткою. Це захищає від випадкових  поранень. У Червоному морі багато жителів  з
довгими шипами, які дуже боляче колються.






РЕАКТИВНІ РУШНИЦІ ТА СТРІЛИ З ОТРУТОЮ КУРАРЕ




Наше озброєння, з яким ми будемо  працювати на дні  Червоного  моря, являє собою
щось середнє між озброєнням  сучасної американської армії та індійців Мату-Гросу
[Штат у Бразілії.] .

Тут поєднані найновіші досягнення техніки з примітивною зброєю дикунів. Я маю на
увазі реактивні рушниці та отруєні стріли.

Експедиція має випробувати  різноманітні  види  озброєння. Крім  сконструйованої
Букером надпотужної пневматичної  рушниці,  пружина  якої  настільки сильна,  що
заряджати її  можна  тільки  за допомогою спеціального  важеля, ми маємо рушниці
найдивовижніших конструкцій.

Вважаю за доцільне  розповісти про  них докладніше,  бо цілком можливо, що після
удосконалення  цими,  поки що експериментальними рушницями, будуть користуватися
армії завойовників Шостого континенту.

Рушниці не випадково називаються реактивними. На вигляд це звичайна рушниця, яка
заряджається  стрілою.  Порожня  всередині  стріла  приєднується  до  балона  із
стисненим повітрям,  розташованого в ложі. Коли натискаємо  на спусковий  гачок,
така стріла дістає початковий  поштовх від стисненого в балоні повітря і вилітає
з ствола. Швидкість стріли зростає в польоті, бо повітря, яке знаходиться в ній,
з силою витікає  крізь вузенький отвір. Стріла або гарпун рухаються  за  законом
реактивної  дії,  залишаючи  після  себе  довгу  стрічку  сріблястих  повітряних
бульбашок.

Інша  цікава  зброя, яку  ми  поки  що тільки  випробуємо, це  отруєні  гарпуни.
Вп'явшись у тіло риби, вони роздвоюються на кінці, і здобич не може звільнитися.
Одночасно  лопається  ампула  з  отрутою,  яка  паралізує  тварину і  не дає  їй
можливості заподіяти шкоду людині.






ПІДВОДНІ ЗЙОМКИ




За моїм задумом, фільм почнеться розповіддю про цікаві  підготовчі роботи. Зараз
члени експедиції тренуються, займаються  перевіркою та випробуванням обладнання.
Усе це й треба зняти на плівку.

Поки що ми користуємося моєю старою  підводною  камерою. В ході  роботи  виникає
безліч технічних  проблем. Враховуючи нові  вимоги, Джорджо  Равеллі  обмірковує
зміни і вдосконалення в конструкціях двох герметичних футлярів для кіноапаратів,
з якими будемо працювати  в Червоному  морі. Вечорами, як  правило, ми без кінця
сперечаємось про  той  чи інший гвинтик; про те, чи пересунути  трохи вправо або
вліво пусковий пристрій, обговорюємо безліч інших технічних питань. Кожного  дня
задуми змінюються і щось вдосконалюється.

Одночасно  Маріо і  я обмірковуємо  проблему кольору. Точніше  кажучи,  проблему
відтворення  природного кольору  при  підводних  зйомках.  Кольорова  зйомка  не
становить особливих труднощів для досвідченого  оператора: потрібен лише спокій,
освітлення  і час.  У  нашому  випадку  справа ускладнюється  тим,  що  ми маємо
працювати під водою, часто  на значній глибині  і до того ж з  «натури». Отже, в
цих умовах немає  можливості ні  підготуватися як слід, ні щось підправити.  Нас
чекають  документальні зйомки  у  повному розумінні  цього  слова й  до того ж в
обстановці, яка рішуче суперечить правилам кольорової кінематографії.

При збільшенні глибини фарби  швидко зникають. Сонячне проміння, проходячи крізь
синій шар моря, фільтрується, і так звані «теплі кольори» (червоний,  оранжевий,
рожевий,  жовтий)  зникають вже  на  глибині кількох  метрів. У  зв'язку  з  цим
необхідна серія пробних зйомок з фільтрами, що повинні якоюсь мірою компенсувати
втрачені  фарби. Крім  того,  треба  випробувати  експериментальні освітлювальні
прилади.

Джорджо хоче приладнати  до підводних футлярів для кіноапаратури, крім звичайних
спускових   приладів,   важелів  для   перезарядки,   наводки  на  різкість   та
діафрагмування ще зубчасту передачу, яка дозволить міняти під водою об'єктиви  і
швидко переходити від ширококутового об'єктива до телеоб'єктива.

Фотоапаратуру також  буде  значно  змінено.  Джорджо вибрав  маленький і простий
апарат «Контакс», яким ми користувалися  при перших дослідах, його ми і візьмемо
з  собою  у  Червоне  море.  Для  повного  комплекту  візьмемо також  і  великий
«Ролейфлекс», бо він дає можливість наводити на різкість безпосередньо під водою
через гладко відполіроване скло. Це забезпечить успіх на 95 процентів. До того ж
«Ролейфлекс»  матиме важливе  нове  пристосування  для  магнієвого  спалаху.  Ця
«блискавка»  дозволить  «відновлювати»  колір  у  темних  гротах  та  на великій
глибині, перемагаючи таємничу блакить моря,  допоможе схоплювати приховані в ній
фарби  надзвичайної  сили,   притаманні   тільки   тропічним  морям,  розвіювати
чародійний морок, у  якому  вони переховуються  від першого дня створення світу.
Час летить  швидко. Біля островів Понца та  Пальма-рола кожного дня відбуваються
зйомки та різні випробування.






БУКЕР ДІЄ




Вже  давно  маю бажання зняти Букера під  час  полювання. Під водою я ще його не
бачив. Занурившись у море, чекаю, поки чемпіон підготується до спуску, а він, як
завжди, робить це дуже старанно.

Коли Букер починає занурюватися, я пливу за ним  слідом. Він  поволі спускається
униз, наче справжня водяна  істота, широко  вимахуючи руками і ритмічно працюючи
ластами. Ось він уже підо  мною на глибині вісімнадцяти метрів. Праворуч від нас
з самого дна  піднімається скеля.  Зараз  Букер на рівні  її вершини.  Визначити
глибину неможливо, бо підніжжя скелі не видно.

З'являється великий багатоколючник, цікавий і верткий. Він завмирає недалеко від
чемпіона в очікувальній позі, властивій для цих риб:  тулуб тримається абсолютно
вертикально і зовсім нерухомо, величезний рот трошки відкритий, злегка рухаються
тільки бокові плавці.

Букер обережно наближається  до риби, але  перш ніж йому  вдається підплисти  на
відстань  пострілу, багатоколючник сильно б'є хвостом і  тікає  вниз. Букер враз
перетворюється  з повільного та обережного мисливця на стрімкого, мов блискавка,
переслідувача. Я бачу, як напружуються його  м'язи і він швидко пірнає навздогін
рибі. При цьому з такою силою б'є  ластами, що йому могла  б позаздрити будь-яка
риба.   Через  секунду  людина  щезає  на  двадцятип'ятиметровій  глибині,  паче
розчинившись у зеленкуватій голубизні моря.

Я піднімаюсь,  продовжуючи дивитись униз. Минуло досить  багато часу, поки Букер
випірнув  з  пучини. Він  наздогнав багатоколючника  на глибині тридцять метрів,
підстрелив його  і тепер,  проткнувши пальцями  очі  риби, тягне її на  поверхню
спокійно і впевнено, наче повертається з приємної прогулянки.

У мене  майнула думка:  «З  таким віртуозом-плавцем можна  зняти чудові  сцени у
Червоному морі, де нас чекають захоплюючі пригоди».






ТРОХИ ПРО БАГАТОКОЛЮЧНИКА




Оскільки мова зайшла про  багатоколючника, у деяких читачів,  безумовно, виникло
питання,  яке  я ставив  і  собі,  коли  вперше  почав  захоплюватися  підводним
полюванням: чому  підводні  мисливці  говорять  саме  про  цю рибу?  Поспішаю  з
відповіддю. Багатоколючник зовсім не найрідкісніша і не найцінніша морська риба.
Не такий вже він і великий, хоча трапляються досить крупні екземпляри.

Та  все ж таки ця риба  притягує до себе увагу  з  цілого ряду причин. По-перше,
через свою  природну  кмітливість багатоколючник поступово навчився розпізнавати
підводного  мисливця  і при  втечі  користується хитрими  тактичними  прийомами.
По-друге,  він  має  постійне  житло  —  нору  (нора  завжди  вибрана  дбайливо,
обов'язково  під кутом до поверхні дна і має запасний  вихід)  і  роками живе на
одному місці.  Неодноразово мені  доводилось чути,  як мисливці розмовляють «про
того  багатоколючника,  який живе під тамтою скелею, в  тамтій норі, на  тамтому
місці…» Як ви бачите, існують легендарні багатоколючники, яких кожний бачив, але
нікому  не  вдалося  піймати.  Недалеко  від  Понци  є  острівець  з  численними
підводними гротами, де живе велетенський багатоколючник, кілограмів на тридцять.
Не раз на нього полювали славетні підводні мисливці, і кожного разу він «викидав
з ними який-небудь жарт».

І, крім того, багатоколючник зовсім не боягуз: він не тікає, коли бачить людину,
а пливе  назустріч  і уникає випущеної в  нього  стріли, зробивши  кілька ударів
хвостом. Навіть відступаючи, він намагається дивитись в обличчя ворогові.

Багатоколючник, поранений у своїй норі, ще довго  чинить опір. Він чіпляється за
стінки,  настовбурчивши  зяброві  кришки,  притискається  до  скелі,  скаламучує
хвостом воду,  роздратовано б'є  плавцями — усіма засобами намагається  не  дати
витягти себе з нори та підняти на поверхню.

Двобій можна вважати виграним тільки  тоді,  коли мисливцеві вдається  проткнути
йому очі  пальцями.  Лише  в такий  спосіб можливо  цілком паралізувати  рибу  і
витягти її на поверхню.

На  закінчення  розповім  про  один  випадок,  який  дає  яскраве  уявлення  про
багатоколючника.  Про  цей випадок  я  чув  від Вайлаті.  В 1947  році  під  час
підводного  полювання біля Капрі  один відомий  італійський підводний  мисливець
Джіджі  Боччя поранив  у  норі  великого  багатоколючника.  Близько  двох  годин
прововтузився мисливець,  але  витягти рибину  з нори  не вдалося.  Тоді  кінець
гарпуна, що  стирчав  з  голови  рибини,  прив'язали  сталевим тросом  до  корми
моторного  катера, який  зразу  ж  рвонув уперед.  Трос напнувся,  наче  струна,
гарпун, який не міг вийти з рани, бо його вістря після попадання  роздвоюється у
вигляді літери «Т», з велетенською силою потяг за собою рибину.

Але  багатоколючник не здався,  не виліз з  нори,  доки страшним  ударом йому не
розчавило  голову.  Тільки  після  цього  вдалося  витягти  рибину:  мертву, але
непереможену.






БУКЕР ВИКЛИКАЄ СЕНСАЦІЮ




Пожовкле вбрання острова і тишу, яка запанувала в селищі, ми помітили лише тоді,
коли похолоднішала вода і частішими  стали шторми.  Дні промайнули як один, літо
закінчилося. Замовкли  радіоприймачі  на дачах та  в ресторанах, зникли  червоні
кофточки,  жовті вузькі  спідниці,  лілові  штани,  блідо-голубі  шарфи,  зелені
купальні  костюми.  На острові залишилися тільки місцеві  жителі. Отже, літо вже
позаду: відійшов серпень, закінчився перший тиждень вересня.

А як же ми?

Ми  також   згортаємо  свою  базу.  Час  припинити  випробування,  тренування  і
повернутися до міста,  щоб там довершити  все, що  планувалося тут,  на острові.
Один по одному від'їжджають в різні місця учасники експедиції. Вони зустрінуться
знову на головній пристані Неаполя тільки в день від'їзду.

Але в  останню  хвилину приймається  важливе рішення:  більшість  з нас  повинна
зустрітися трохи  раніше.  Букер має  продемонструвати  глядачам  занурення  на,
глибину  тридцять  метрів  без  скафандра  з  метою підтвердити світовий рекорд.
Сподіваємося таким чином привернути увагу громадськості до нашої експедиції.

Букер  у  прекрасній  формі,  —  останніми  днями  ми  мали  досить  можливостей
переконатися в  цьому, —  і  безперечно  досягне  визначного  результату.  Бруно
Вайлаті. вважає,  що сенсація піде на користь експедиції,  і Букер, як справжній
товариш, охоче погоджується на цей сміливий план.

Після нашого повернення  до Рима тільки й розмов, що про майбутнє занурення. Але
багато  часу  відбирає інтенсивна підготовка  до від'їзду, і організувати справу
так, щоб вона викликала належну реакцію, зовсім не легко.

Минає цілий місяць клопоту та біганини, потім ще тиждень, потім ще один. Нарешті
Вайлаті заявляє, що все гаразд. Букер відповідає, що він теж готовий.

Ідемо до Неаполя. Сіре сумне  небо віщує зиму. Зайняті напруженою підготовкою до
експедиції, ми не помічаємо, як летять дні, ніби час зовсім для нас не існує.

Першого  листопада ранком  військовий буксир «Теначе» бере курс на острів Капрі,
обриси якого  то  з'являються  на обрії, то пропадають  за горами води.  На морі
велика хвиля. Час  для  встановлення  світового  рекорду явно невідповідний, але
відкладати  далі  не  можна:   запрошені  журналісти   почали   виявляти  ознаки
нетерплячки після першої ж відстрочки на двадцять чотири години.

Журналістів на  борту багато, і Вайлаті спішить заволодіти їхньою увагою раніше,
ніж їх звалить морська хвороба. Він розмовляє з ними про майбутній рекорд та про
експедицію в Червоне море, якою він керуватиме. Цекка і  я допомагаємо Фалько та
Новелі (два учні  Букера,  які брали участь у минулому змаганні)  прив'язати  до
сталевого сорокашестиметрового  тросу  коркові поплавці через кожний  метр.  Цей
трос  піде  від поверхні до  дна. На  дні  його триматиме  якір,  а на  поверхні
корковий буй.  Букер пірне вздовж тросу  й  зірве найнижчий поплавець, якого він
досягне.  По  палубі,   заставленій  точними   приладами   (на   борту  присутні
радіохронометражисти),  походжає  Дуіліо  Мерканте,  уповноважений   представник
Італійської  Федерації спортивного  рибальства. Він спуститься під воду разом  з
Букером.

Через дві  з половиною  години, коли  ми обходимо східний  край острова,  значну
частину присутніх нудить — холод і качка зробили своє.






ЛЮДИНА НА ГЛИБИНІ 39 МЕТРІВ




— А що роситимете ви? — питає мене огрядний журналіст.

— Маю намір спуститися під воду і зняти спробу Букера…

— А що таке он там?

— Респіратори  для  мене,   для  пана  уповноваженого   та  для   Вайлаті,  який
страхуватиме Букера.

Запитання  сиплються з усіх боків. Журналісти  цікавляться  моїм  ставленням  до
листа, якого вчора одержав Букер від  одного німецького лікаря. Німець не радить
занурюватися глибше ніж на тридцять метрів, тому що тиск на великій глибині може
серйозно зашкодити людині.  Найменше, чого слід  чекати, —  кровотеча з легенів.
Але я вважаю, що після рекорду офіціальна  наука змушена буде визнати, що рубіж,
який вважали  абсолютним, можна подолати. Я  сам  не раз був  свідком,  як Букер
полював на глибині  більшій ніж тридцять метрів і завжди повертався  на поверхню
веселий і здоровий.

— П'ять атмосфер тиску… Це  все одно що  вага в сорок  тонн, розподілена по усій
поверхні тіла… Божевілля! — вигукує інший журналіст.

Удар  хвилі  жене  усіх  до  фальшборту,  але  наступна  водяна   гора  повертає
журналістів знов до мене, і допит триває:

— А як вуха?

— Тиск   компенсується.  Спортсмен  послаблює   його,   затискаючи  носа.  Через
євстахієві  труби, які  з'єднують  носову  порожнину  з  вухами,  повітря  тисне
зсередини на барабанні перетинки. Разом з підвищенням зовнішнього  тиску зростає
внутрішній  тиск,  і  барабанні перетинки  залишаються непошкодженими.  Все  це,
звичайно, не так просто: необхідна лікарська допомога та спеціальна підготовка.

— З чого складається спорядження? — перебиває  мене чоловік, який щойно підійшов
до нас.

— З ластів, маски,  затискача для носа, рукавичок з перетинками  між пальцями та
рушниці. Це звичайне спорядження підводного мисливця.

— І все?

— І все… Хоча по сьогоднішній погоді не завадило б узяти з собою парасольку.

Жалюгідні намагання відчепитись від найнастирніших  журналістів нічого не дають.
Невгамовна газетна братія міцно тримає мене в кільці.

— Ви певні, що Букер досягне успіху? — питає журналіст з виряченими від морської
хвороби очима.

— Ще б пак!

Нарешті мій кіноапарат готовий.  Щойно я  збрехав:  чим ближче  до початку,  тим
більше я побоююсь, що на Букера чигає невдача.

— Навіщо по черзі, всі зразу! — галасує якийсь фоторепортер. Його підтримують ще
чоловік двадцять.

Вони  вимагають, щоб  Букер  та ті, хто  його  супроводжуватиме, роздяглися  всі
разом.

Як  холодно!  Всі  присутні  в  пальтах,  капелюхах,  шарфах.  Обличчя  глядачів
бліднуть, коли ми починаємо роздягатися. Ми мерзнемо  в своїх купальних костюмах
і не можемо зігрітися навіть в промінні сотні різноманітних ламп та прожекторів.
Голосно скаржимося.

Та скарги наші вдавані,  бо насправді ми пишаємось і неймовірно схвильовані тим,
що нам припала честь бути супутниками Букера.  Сьогоднішній день знаменною датою
увійде в історію підкорення моря. Ця  дата  має не менше  значення,  ніж польоти
перших аеростатів в епоху завоювання повітряного океану.






ПЕРЕМОГА ЧИ ПОРАЗКА?




О 13-ій годині ми спускаємося у воду.

О 15-ій годині Букер, повозившись дві години, робить першу спробу. З своїх місць
на різній глибині ми бачимо, як він стрімко пікірує вниз і за якусь мить досягає
глибини в двадцять метрів. Переборюючи опір води енергійними ударами ластів, він
занурюється далі в синяву пучини, його супроводжує Мерканте, який  приєднався на
двадцять сьомому метрі.

Досягнувши  глибини в тридцять  два  метри, Букер раптом зупиняється,  підводить
руки до голови.  Ще мить, і, рвучко відштовхнувшись ногами,  він  мчить назад на
поверхню. Нічого  страшного: зсунулася маска, під  неї  пройшла  вода, заливаючи
Букеру  очі. Це  остання  несподівана  неприємність  за  півтори  години  нашого
перебування у воді. За цей час встиг заплутатися трос з корковими поплавцями, не
вдержалася на хвилях рятувальна шлюпка, ніяк не  вдавалося знайти місце глибиною
сорок сім метрів, щоб  ми змогли натягнути трос вертикально. Для  цього довелося
спуститись на дно і метр за метром пересувати якір — робота не з легких.

Поки ми поралися біля троса, вийшло повітря.  Довелося  підніматися на поверхню,
щоб замінити  балони.  Потім від  ліня відірвалося  кілька  коркових  поплавців,
довелося їх прив'язувати знову.

Коли  спортсмен,  рискуючи  життям,  прагне  досягти  світового  рекорду,  якась
дрібничка  може вибити його з рівноваги, деморалізувати і стати на  перешкоді до
мети.

А Букер, крім перешкод, яких вистачило  б на десятьох чоловік, не таких впертих,
як  він, мав  перед собою ще суто  фізичні труднощі.  Від холодної води заклякли
м'язи,  які  повинні  бути  гнучкими,  а  бурхливі  хвилі  впливали  на  шлунок,
викликаючи хоча й легке, зате настирливе почуття нудоти.

«Теначе» виловлює  нас  з  води  на  короткий  час,  поки  Букер,  який  не хоче
здаватися,  відпочиває  перед  другою  спробою.  Зараз  він  на  маленькій  яхті
«Місячний промінь». Друзі дбайливо загорнули його в дві ковдри.

О 15-ій годині 15 хвилин він підводиться на ноги і подає знак. Ми знов надіваємо
маски та ласти. «Готові!»

Підпливаємо  до  буя.  Вайлаті  пірнає  на дно,  на  глибину сорок сім метрів, і
приносить  першу  радісну  звістку:  досі мутну воду (це також  заважало Букеру)
якась підводна течія на глибині двадцять метрів зробила набагато прозорішою.

О 15-ій  годині 25 хвилин кожен з нас — на своєму місці: Вайлаті пильнує на дні,
Мерканте  на  глибині тридцять  метрів і  я  з  кінокамерою  на глибині двадцять
метрів.  Я намагатимусь знімати Букера від самої поверхні, аж доки  він щезне  в
глибині.

Нижче  кольорового кордону знімати неможливо.  Ми вмонтуємо у  фільм фотокартку,
яку зробить Вайлаті біля фінішу з допомогою «блискавки».

О 15-ій годині  28  хвилин неясна тінь розрізала поверхню моря і промайнула повз
мене — це Букер.  І коли я  побачив, як він  рішуче, з  новою енергією кинувся в
глибину, до мене повернулася впевненість, яка зникла за останні години.

Букер зник  у  темній  пучині.  Я випливаю на поверхню  і нетерпляче  чекаю його
повернення. Команда  буксира також не відриває очей  від того місця,  де повинен
випірнути спортсмен. Настає рішучий момент.

Голос хронометриста, посилений гучномовцями, долинає здалеку: «Ще немає… Пройшла
хвилина… Ще десять секунд… п'ятнадцять… Ось він!» Букер з'являється на  поверхні
і кидає угору маленький  корковий  поплавець.  Хтось  виловлює його  з води. Нам
кричать: «Тридцять дев'ять метрів! Світовий рекорд!»

Сталося!  Букер  випірнув  на  поверхню через  одну хвилину  шістнадцять секунд.
Слідом за  ним випливли Вайлаті та  Мерканті. Усі кидаємося  до  чемпіона.  Він,
здається,  знепритомнів  на  якусь мить.  Нічого  дивного:  на  великій  глибині
периферійний крозообіг  майже припиняється,  а під  час  швидкого  підйому різко
змінюється тиск, кров припливає до периферійних судин серця та  мозку і викликає
раптову слабість та запаморочення.

Але такий стан швидко минає. Коли Букер опритомнів, до нього долинають оплески з
палуби «Теначе» і радісний крик Енци.



Рекорд встановлено.  Преса  захлинається,  коментуючи  цю  чудову подію.  Навіть
журнал «Лайф»  присвятив цілих дві  сторінки людині, яка спустилася  на  глибину
тридцять дев'ять метрів у самому тільки купальному костюмі. Ніхто, крім Вайлаті,
не зміг би вигадати  кращого  засобу  привернути  увагу  громадськості  до нашої
експедиції, і ніхто, крім Букера, не зумів би якнайкраще здійснити його дотепний
план.






НЕБЕЗПЕЧНА ПОДОРОЖ









и відчалюємо від головної пристані Неаполя на світанку 27 грудня замість початку
вересня, бо нам неодноразово ставали  на  перешкоді  організаційні  та фінансові
труднощі. Отже, ми запізнилися на дев'яносто два дні.






ПЕРЕШКОДИ ПІД ЧАС ПІДГОТОВКИ




Найважче, як завжди,  було дістати кошти. Вайлаті складав кошторис, розраховуючи
на громадські та приватні внески.

Експедицію   фінансував   міланський   «Гоглер-клуб»   —   найбільше  італійське
підводно-спортивне товариство.  Крім запланованих  коштів, «Гоглер-клуб» передав
нам усю виручку від демонстрування підводних фільмів різних країн, які з великим
успіхом  показувалися  влітку  цього  року  на  багатьох  пляжах  Італії.  Через
спортивне об'єднання рибалок ми одержали гроші  від  Національного олімпійського
комітету. Національна науково-дослідницька рада також  обіцяла грошову допомогу.
Деякі  приватні  особи,  установи  і  фабрики  безкоштовно  дали  нам  необхідне
спорядження.  Римський   університет  забезпечив  професора   Баск'єрі  науковим
обладнанням.

Деякі продовольчі  фірми забезпечили  нас  високоякісними  продуктами та великою
кількістю мінеральної  води. І  нарешті  римська фірма  «Сальвас» наділила  нашу
експедицію  комплектами  автоматичних  респіраторів,  ластів та  масок,  які  ми
відібрали під час випробування на острові Понца.

Здійснити експедицію  без  цієї  допомоги  було б неможливо. Але  так  чи інакше
Вайлаті багато потрудився, спочатку добиваючись субсидій,  а потім реалізуючи їх
практично.

Слід  додати,  що  все  технічне  обладнання  (підводні  освітлювальні  прилади,
спеціально пристосовані для майбутньої роботи, футляри для фотокамер, отруйні та
реактивні гарпуни тощо) особисто сконструював та виготовив Джорджо  Равеллі. Він
працював з ранку  до  ночі, ще і ще перевіряючи зроблені  власними  руками точні
інструменти. Вони  повинні  довгі місяці  безвідказно діяти в глибинах Червоного
моря.






КОРАБЕЛЬ «ФОРМІКА», НА ЯКОМУ ПЛИВУТЬ ЛЮДИНОРИБИ




Та найголовніше для  нас, це  знайти  корабель,  який не тільки доправить нас до
берегів  Африки, але  й  стане плавучою базою  експедиції.  Невгаваючи деренчали
телефони,  приносячи повідомлення про обіцянки і відмовлення військово-морського
міністерства та  цілу  зливу пропозицій окремих  судновласників.  Кінець кінцем,
вирішили, що краще самим пошукати відповідний корабель. І  от Вайлаті, Мазіно та
Баск'єрі вже їдуть малолітражкою від одного порту до другого.

Після  тривалих розшуків у порту  Санто-Стефано вони  натрапляють на  «Форміку».
Навіть навмисне важко вигадати більш доречне ім'я! «Форміка» [ФОРМІКА — мурашка.
 — маленьке судно (водотоннажність 135 тонн, ширина 7 метрів, довжина 28 метрів,
швидкість 7 миль на годину), але воно надзвичайно  зручне і  легке, має  чудовий
екіпаж. Місця на ньому для всіх, правда, не вистачає, — треба побудувати ще один
кубрик на вісім койок.

Нарешті ми маємо усе  необхідне. Але  скільки витрачено  часу і зусиль,  скільки
біганини та  хвилювань!  Для багатьох  з нас, і в першу чергу для  Вайлаті,  все
найважче вже позаду…  Що  там  акули!  Для  Вайлаті  неприємності з акулами — це
справжнісінька  насолода у порівнянні з організаційною колотнечею, яка затримала
нас аж на цілих дев'яносто два дні — до 26 грудня 1952 року.






ВІДПЛИТТЯ




Ми в Неаполі на «Форміці». Наше  суденце стоїть на якорі біля корми  величезного
трансатлантичного  лайнера  «Сатурнія» і здається  крихітною шкаралупкою поруч з
цим велетнем.

«Форміка» має глибоку стійку осадку,  красивий ніс. Додатково побудована  на ній
рубка скидається  трохи на  альпійську  хатину.  Всередині вона поділена  на дві
чотиримісні каютки. Койки поставлені в два яруси. Дуже тісно.

Ми   оглядаємо  судно  буквально  від  «кіля  до  клотика».  Особливу  цікавість
викликають  у  нас  невеличке  машинне  приміщення та  рульова  рубка.  Тут  нам
доведеться працювати з  першого  ж  дня  подорожі. Справа  в тому,  що  з  метою
економії екіпаж скорочено  до  мінімуму, і  нам треба навчитися тримати  в руках
штурвал, стояти на вахті, керувати машиною, одне слово — допомагати екіпажу  під
час переходу аж до Массауа.

Після оглядин  починаємо  влаштовуватись.  Джорджо  і  я займаємо  каюту разом з
Мазіно. З  острахом примірюємося до  койок, вони  коротші за  нас сантиметрів на
сорок і такі вузенькі, що ми ледве втискуємося  в них. Крім того, койки зроблені
з  шести  паралельних жердин. Від  них добре  достанеться нашим  спинам  під час
подорожі.

Замість  талісмана  я наклеїв  на стіні над своєю  койкою  телеграму, яка зичить
всього найкращого, а мої друзі вішають різні фотографії та дрібнички.

Екіпаж «Форміки»  складається з  чотирьох  чоловік.  Капітан Соларі  — справжній
велетень  у  морському  кашкеті, в нього  чорні очі  і голос  «старого морського
вовка»  а пригодницьких фільмів.  Боцман Молло  —  нервовий  тосканець. Моторист
Мауро — завжди веселий, симпатичний юнак. Четвертий — Джузеппе, він виконуватиме
обов'язки «прислуги  для всіх»  і, між іншим, поступово  отруюватиме нас, бо  на
його сумлінні лежить кухня.

Надвечір, відбивши собі ноги не одним ящиком, ми складаємо в трюмі весь вантаж у
певній    послідовності,    розподіливши   його    на    спортивний,   науковий,
кінематографічний та  продовольчий.  Після  цього, якщо  спуститися  туди  через
центральний люк, зовсім легко відшукати потрібну річ.

Журналісти  і фоторепортери  до останньої хвилини пролізають у  найменшу щілину,
деруться на  ванти,  осліплюють нас своїми лампами, наганяючи страх на Баск'єрі,
який тремтить  за свої  крихкі акваріуми.  Ми  не віримо  власному  щастю, коли,
нарешті, настає хвилина відплиття.

О шостій  годині  ранку  27  грудня  «Форміка»  коротко і  пронизливо  свистить,
прощаючись  з  Неаполем.  Рівно  застугонів  мотор.  Під  цей  акомпанемент  нам
доведеться жити декілька місяців.

Ще не встигли ми як слід потішитись  тим, що  земля  залишається позаду,  а  ніс
«Форміки» рішуче повертається назустріч нежданим пригодам,  які винагородять нас
за втрачений час, коли виникає нова серйозна перешкода — буря.






НЕПТУН ГНІВАЄТЬСЯ




Середземне  море споконвіку відоме своїми  зимовими  штормами.  Вони надзвичайно
небезпечні для таких кораблів, як «Форміка».

Ледве ми вийшли з гавані, як на нас налетів  шалений ураган і примусив «Форміку»
сховатися у невеличкій гавані на Капрі. А потім, на наше  нещастя, цілий тиждень
сильний  зустрічний  вітер  не  випускав  нас  у море. На  сьомий  день  стрілка
барометра різко впала, але  вітер поступово  почав слабнути.  Десь коло  восьмої
години він зовсім вщух, і море заспокоюється просто на очах.

Ми перебуваємо в нерішучості:  чи  скористатися тим,  що зустрічного  вітру  вже
немає, а це буває дуже рідко в цю пору року, чи послухатися зловісного барометра
і не виходити з гавані?

Повагавшись  одностайно  вирішуємо  продовжувати  подорож,   бо  стоянка  зовсім
остогидла. Опівночі відчалюємо і беремо курс на південь.

До самого Порт-Саїда  наша  подорож  складається з  щасливих та нещасливих днів.
Нещасливих, звичайно, було  більше. Як тільки погода трохи покращала, ми негайно
відплили, а через день або два небо затяглося хмарами, море набухло, посиніло, а
обличчя тих,  кого»  мучила  морська  хвороба,  позеленіли  ще більше.  А  потім
розпочалося справжнє пекло, «Форміку»  кидало  з  хвилі  на хвилю,  наче тріску.
Довелося шукати притулку в найближчому порту.







_Баск'єрі_переміг_велику_барракуду_







_Морський_їжак_







_Гілки_чорних_коралів_







_Здобуті_експонати_треба_систематизувати_







_Гігантський_багатоколючник,_спійманий_Букером,_Вайлаті_і_Цеккою.
Він_важить_цілий_центнер,_стільки_ж,_мабуть,_як_і_велетень_на_знімку_внизу,
сфотографований_в_протоці_Нокра._












_Риба-голкотіл_







_Біля_коралового_бар'єра_буяє_життя_







_Акула_не_може_звільнитися_від_гарпуна_



Таку схвильовану розповідь про подорож з Неаполя у Порт-Саїд  можна сприйняти як
нісенітницю  в  епоху  реактивних  літаків,  які  вмить  перетинають  океан,  та
трансатлантичних пароплавів, байдужих до штормів і  бур. Та коли пригадати, що в
той  самий час не вийшли  з гаваней великотоннажні кораблі,  що трансатлантичний
пароплав  «Шамполіон»  зазнав  катастрофи біля  берегів Ліберії,  а американське
судно «Ліберті» розкололося навпіл поблизу Ліворно, не залишається сумніву, що й
цей етап нашої експедиції заслуговує на увагу.

Море завжди лишається морем, що там не  кажи.  От ми  й  вирішили, діставшись до
Мессіни,  що  Нептун гнівається занадто  сильно, щоб  на  такій  шкаралупці,  як
«Форміка», рискнути пуститися навпростець від Сіцілії до Єгипту.

У  перерві  між двома  штормами ми беремо курс  на Грецію, проходимо Корінфським
каналом  і  завертаємо на Кріт. У цей  період подорожі вітер  дме нам у спину  і
відносить  на кілька миль убік  від  курсу. Вночі Мазіно, який  стоїть  разом  з
капітаном Соларі біля  штурвала, переживає кілька  кошмарних годин, бо  довелося
йти  наосліп.  Раптом  прожектор з  правого борту вихопив  з  темряви  буруни на
великому рифі… Ця хвилина справді була  пекельною для вахтових.  Викликав жах не
стільки вигляд рифу, скільки  думка  про  те,  що  вони могли  не помітити його.
Віддаємо хвалу господу, коли на світанку показуються гори Кріту, орієнтуємося на
них і беремо вірний курс.

йдемо  вздовж берега цього великого грецького  острова  в напрямку мису Сідерон.
Погода  ніби  прояснюється.  Наступного  дня  ми вже були  між  мисом Сідерон та
Родосом,  звідки  можна навпростець  дістатися  до Єгипту. Ми наважуємося ще раз
спробувати щастя. Не можна  нехтувати  можливістю, яку дає нам небо,  хоча трюм,
рубки, екіпаж та члени експедиції в жахливому стані.

«Форміка» завертає  праворуч і бере курс  на Порт-Саїд. Як  і в день відплиття з
Капрі,  море потроху  заспокоюється,  і  через  кілька годин  настрій  кращає  і
повертається надія.

Та раптом  налітає ще сильніший ураган, який я запам'ятав надовго. У вільний час
між двома вахтами  біля штурвала,  а  потім  біля  мотора, ми  захоплено грали в
карти, розташувавшись  учотирьох у носовому кубрику. Зненацька  —  поштовх: стіл
нахиляється  під кутом сорок п'ять  градусів  —  і пропали  мої сімнадцять тисяч
очок! Карти  розлітаються  по  підлозі.  Ті,  хто програв, радіють, а  переможці
иевдоволено бурчать.

Але в ту ж саму хвилину радощі і прикрості, викликані грою в карти, поступаються
місцем перед тривогою за нашу власну долю, бо величезні хвилі ось-ось перекинуть
судно. Гори води падають на ніс «Форміки», палубу вкриває біла піна. На чотирьох
верхніх койках розташовуються вісім чоловік, вісім чемоданів і  собака.  Палубою
необмежено володіє море.

«Форміка» ледве посувається зі швидкістю дві милі на годину. Тільки видряпається
на гребінь хвилі, одразу провалюється униз, наче  в  чорну безодню, потім  знову
через силу намагається піднятися на дальший водяний горб.

Коли стемніло, почалася справжня повідь,  яка позбавила  нас  притулку,  заливши
чотири верхніх койки. Становище наше зовсім  кепське:  через щілини в стелі вода
струмками дзюрчить просто на голову. Та коли б тільки це!  Ми ледве  не налетіли
на  величезний  танкер, який  саме перетинав наш  курс.  Злива нанівець  зводить
видимість, і раптом за декілька метрів по носу нашої шкаралупи наче з води виріс
танкер. Молло, який тримав  штурвал,  з  майстерністю справжнього  моряка уникає
зіткнення, різко змінивши галс.  Це був занадто небезпечний маневр, бо «Форміка»
повертається боком до хвилі, яка загрожує перевернути нас одним ударом.






ЗУСТРІЧ З НІЛОМ




Година минає за годиною… Ми, хоча й не швидко, просуваємося вперед. Нарешті море
начебто заспокоїлось, і вода  набуває жовтуватого відтінку. Зміна кольору води —
це  своєрідна  візитна  картка  дідугана  Єгипту:  такого  відтінку  надає  морю
каламутна нільська вода.

Значить,  ми  справді  знаходимося біля  гирла  Нілу,  і  найнеприємніша частина
подорожі вже позаду.

Ми вітаємо матросів,  які самовіддано працювали  під  час  плавання, а заразом і
себе,  бо  в міру  своїх  сил допомагали їм. Влаштувавшись на  носі,  нетерпляче
чекаємо тої хвилини, коли «Форміка» кине якір в Порт-Саїді.

Раптом  до нас підходить  буксир, разів у два  більший від нашої «Форміки», і ми
приймаємо  на  борт  лоцмана,  який, ставши за штурвал,  заводить  судно в порт,
лавіруючи поміж численними кораблями, і  швартується до пристані. В ілюмінаторах
сусідніх  пароплавів з'являються  датчани,  американці,  англійці,  німці.  Вони
кричать від захоплення, побачивши Енцу, яка саме пере білизну.

Нарешті ми в порту довгожданого  Червоного моря! Цілий день вештаємося по місту,
відвідуємо  консула, потім  італійську  колонію, де  після двотижневої  морської
хвороби,  голодування  та  остогидлих  консервів, наче канібали,  накидаємося на
свіжі обіди та  коктейлі. Потім наша експедиція знову  рушає далі чудовим водним
шляхом,  ім'я  якому  Суецький  канал.   «Форміка»  йде  у  кільватерній  колоні
нафтоналивних суден, що, немов гори, височать над нею.

Шістнадцятого  січня   о  шостій  годині  вечора  члени  Національної  підводної
експедиції,  з'юрмившись біля борту, побачили, як ніс «Форміки»  почав розтинати
перші хвилі Червоного моря.






ЧЕРВОНЕ МОРЕ









Суецькій затоці ми опиняємося серед її безлічі яскраво освітлених кораблів. Вони
чекають черги, щоб увійти  в канал.  Деякі з них мають на носу прожектор,  який,
плавно  обертаючись,  освітлює  довгу  смугу  моря  та  силу-силенну  чайок,  що
позасинали  на  хвилях. Білокрилі  птахи  прокидаються  від яскравого  світла  і
галасливо здіймаються в повітря. Чарівне  місячне сяйво надає пишної урочистості
нашій першій зустрічі з довгожданим тропічним морем.

Наступного ранку ми йдемо далі на  південь. Спека  посилюється. Вирішуємо кинути
якір і вперше спуститись в глибини Червоного моря.

Високі  береги  обабіч нашого  судна чим  далі, тим більше розбігаються один від
одного,  жовтуватими  смугами  полого  відходять  туди,  де  ламаними  ланцюгами
здіймаються  високі гори. За першим гірським кряжем,  ліворуч,  бовваніє  Сінай.
Мінячись пишними барвами — бузковими, червонуватими, ніжно-блакитними, він панує
над  місцевістю.  Майже цілий  день ми  милуємося краєвидом,  немов  вирізаним з
картону. Нарешті, відірвавшись від нього, дивимося на море.

Острів  Шадван лежить  за  кілька  миль від  Суецької  затоки і,  наче вартовий,
охороняє вихід у відкрите море, його і обираємо для привалу.








ЖИТТЯ ТА СМЕРТЬ СЕРЕД «СУХОСТОЮ»




Острів  являє  собою  підвищення,  оперезане  кільцем мадрепорового  «сухостою».
Кільце   утворили   рівномірні  коралові   нашарування.  Воно  має   в  діаметрі
чотириста-п'ятсот метрів та кілька кілометрів по  колу і стрімко здіймається від
самого  дна  майже на  поверхню.  Над  таким  «сухостоєм»  та  навколо  нього  і
проходитиме головна частина  нашої роботи, бо саме тут можна зустріти  більшість
мешканців тропічних морів.

Таких  утворень не  видно під поверхнею води, і якщо корабель потрапляє  на них,
йому загрожує неминуча і блискавична  загибель: хвилі вмить  розтрощують його об
тверду зазублену поверхню мадрепор.

Червоне море вважається серед моряків найнебезпечнішим морем у світі. Подивіться
на  навігаційну  карту, і  ви переконаєтесь  у цьому.  Підступні коралові пастки
зустрічаються в ньому на кожному кроці, і не тільки поблизу островів, а навіть у
відкритому  морі,  де  глибина  досягає  семисот-восьмисот  метрів.  Мадрепорові
«сухостої»,  мов  зловісні  фортеці  із  зубчастими  стінами, гострими  шпилями,
виринають  з  морської безодні, чигаючи на необачний корабель. Ось чому  Червоне
море по ночах  вкривається густим мереживом спалахуючих прожекторів, від  яких у
три боки розбігається проміння світла, сповіщаючи про небезпеку сотням суден, що
йдуть цим тісним водним шляхом, що єднає Захід зі Сходом.

Такий прожектор є і на острові Шадвані. Його світло ми побачили під самий кінець
ночі, а вже о  пів на десяту ранку  кидаємо  біля острова якір.  Шадван здається
примхою природи. Пізніше  ми бачили ще похмуріші та безплідніші місця, але перше
враження глибоко врізається  у пам'ять. Серед  незрівнянно чудового моря  стоїть
острів, більший за  Капрі. Він геть  весь  складається з  піщаних дюн  червоного
кольору.  Навкруги, куди  сягає око,  одноманітний  краєвид;  змінюються  інколи
тільки розміри  дюн. Неможливо уявити собі, що  десь на світі  є  місцевість без
жодної травинки, хоча ми і вживаємо часто вираз «ні травинки».

На далекій  півночі, в мертвих пустелях  все  ж  таки  де-не-де  пробиваються на
поверхню деякі види рослин. Астрономи доводять, що на Марсі, на цій червонуватій
планеті, вкритій розпеченим піском, існують мох та лишайники, існує рослинність.
Та тільки не на Шадвані. На Шадвані справді немає ані травинки.






КОРАЛОВІ ДЖУНГЛІ




Страшна картина вічної посухи все ще стоїть перед нашими очима навіть тоді, коли
ми, надівши маски і підготувавши все необхідне, спустилися з борту «Форміки» під
воду. Коралова стіна робить на нас тим сильніше враження, бо ми ще не забули, як
виглядає острів.

Природа  наче  навмисне   створила  таке  чудо,   щоб  винагородити  людину   за
безплідність Шадвану. А видовище  справді розкішне. З синюватої морської глибини
виростає стрімка скеля. Вона поступово здіймається до поверхні, мінячись,  немов
веселка,  незчисленними  яскравими фарбами.  Це  не гладенька мурована  стіна, а
лабіринт з  багатьма входами і виходами, отворами та  щілинами, наче в  стовбурі
велетенського  старезного  дуба, поточеного шашелем. А в цих щілинах так і вирує
життя, не зрівнянне ні з чим по своїй енергійності, пишності, химерності.

Ми всі спускаємося під воду, починаємо освоювати невідомий світ,  плаваючи серед
безлічі  риб  найрізноманітнішої   форми,   розмірів,  кольору;   серед  химерно
покручених червоних, бузкових,  жовтих коралових галузок,  які тягнуться  вгору.
Раз у раз трапляються мадрепорові утворення, немов складені в стилі рококо.

Джорджо  і  я  з  фотоапаратами   просуваємося  вперед  вздовж   цієї  стіни  то
спускаючись, то піднімаючись. Показуємо один одному  рибу-арбалет, рибу: папугу,
рибу-цвях та безліч інших цікавих жителів підводних джунглів.  А  вони кружляють
навколо нас, невпинно гризучи  мадрепорові  корали.  Саме  величезною  кількістю
мадрепорових  та інших коралів,  які  дають  багатий  корм рибам, і  пояснюється
багатство  фауни  в  тропічних   морях.  Мільйони  дрібних  рибок  годуються  на
мадрепорових  мілинах, а  потім самі стають кормом для мільйонів більших  риб, а
тих  у  свою  чергу поїдають  риби-велетні.  Так життя  і  смерть  утворюють тут
безконечний ланцюг.  Цей ланцюг ніколи не уривається, завдяки щедрому сонцю, яке
вічно гріє морську воду. Завдяки теплу, підводне життя розквітає тут надзвичайно
пишно, наче в оранжереї.

Ми — альпіністи Шостого континенту — на  протязі майже  двох годин  без канатів,
гаків, важких  черевиків  з  шипами  не  поспішаючи  просуваємося  вздовж  схилу
коралового кряжа. Раз у раз нас обминають зграйки веретеноподібних голубих рибок
з  долоню завдовжки. Вони пливуть у якесь невідоме нам місце у  відкритому морі.
Навколо  ліниво тиняються темно-червоні  з бузковими  цяточками багатоколючники,
водять у всі боки своїми булькатими очима. Але при першому ж натяку на небезпеку
вони блискавично ховаються у неприступних  норах.  Стоїть глибока тиша. І тільки
шум  повітря,  що  бульбашками  виходить  з  респіраторів,  порушує  її.  Веселі
повітряні  бульбашки  то  зливаються в  грона,  то  випереджають  одна  одну  і,
продираючись  крізь  химерні  переплетення  коралів, ажурних,  наче  дорогоцінне
мереживо, з тихеньким булькотінням піднімаються на поверхню.

Таким було наше перше знайомство з  кораловими  джунглями. Ми висіли у  воді між
стіною, яка вилискувала і мінилася усіма кольорами веселки та морською безоднею,
зв'язані з поверхнею тільки живим сріблястим ланцюжком повітряних бульбашок.

Увечері,  обмінюючись  враженнями   про  свою  першу   підводну  прогулянку,  ми
відчуваємо нестримне бажання якнайшвидше прибути на місце роботи.






ЗДРАСТУЙ, АКУЛО!




Наша  подорож  на  південь,  до  островів,   тривала   десять   днів,  сповнених
захоплюючими спусками під воду і небезпечними зустрічами.

Найцікавішою  була  зустріч  з  чудовим екземпляром  акули.  Вона наче  навмисне
виплила  перед  нами, щоб продемонструвати неймовірну  силу свого племені ще  до
того, як ми зустрінемося з ним під водою.

Зненацька метрів за десять перед носом «Форміки» з'явився великий білий бурун. У
цей час я  стояв  на вахті  біля  штурвала. Баск'єрі, Стюарт та капітан, що були
біля  мене,  страшенно занепокоїлись. На  карті на цьому  місці ніяких рифів  не
було, та не всі  пастки  нанесені на  неї! Пильно  вдивляємося  в  те місце,  де
темно-синє море нараз зашумувало білою  піною.  Якщо  бурун  з'явиться  ще  раз,
значить  тут риф —  хвилі, розбиваючись об  його верхній край, звичайно, шумують
білими бурунами.

Через  десять секунд бурун з'являється  знову, але не  на  тому самому місці,  а
значно далі праворуч: цього разу ми ясно бачимо великий хвіст і плавці.

— Акула, акула!

Зачувши крик,  усі кидаються на  ніс  і похапцем готують гарпуни. Вода аж кипить
під могутніми плавцями. Потім над поверхнею на декілька метрів у  повітря злітає
мокра туша, схожа на лискучий меч, з шумом плюхається у воду і зникає у  хвилях.
Там,  де  впала  туша,  з'являється  якась  трикутна  річ,  хвіст  і  плавці  то
з'являються,  то щезають разом  з чорними  мокрими  спинами.  Нарешті,  на  воді
залишається лише  нерухомий чорний плавець.  Він  нагадує  металевий  прапорець.
Масна пляма крові розпливається навколо нього.






СМЕРТЕЛЬНИЙ ДВОБІЙ




Коли ми наблизилися до цього місця, то  на поверхні знайшли тільки рештки якоїсь
великої  риби. Поки  «Форміка»  стає на якір, ми встигаємо визначити, що це була
меч-риба. Рештки  туші розідрані чиїмись страшними зубами. На борту  здіймається
галас: кілька секунд тому ми були свідками запеклого бою між меч-рибою та акулою
або  зграєю акул. Їх, напевно,  було кілька, бо  одна акула  навряд чи  змогла б
подолати швидку і спритну меч-рибу і за такий короткий час з'їсти більшу частину
її туші. Зграя  хижих  акул по-розбійницькому випірнула з глибини, накинулася на
жадану здобич і після запеклої  боротьби  — на півмилі  було видно бризки піни —
подолала її. Це  був  один  з тих смертельних  боїв, які  відбуваються,  мабуть,
кожного  дня між  морськими чудовиськами,  але  небагато хто  з людей  мав щастя
побачити їх хоча  б здаля. Тільки-но  ми намірилися  простромити рештки меч-риби
гарпуном і  підняти  на  палубу, щоб краще  роздивитися  на  них,  як з-під кіля
випливла якась тінь. Одна з хижачок-переможниць повернулася  назад розвідати, що
сталося з рештками її сніданку. Це велика акула  «мако»,  завдовжки не менше ніж
чотири  метри. Вона тримається майже на поверхні, спокійна, поважна,  велична, і
стежить  своїми  маленькими  очицями,  як  з води  піднімається  обгризана  туша
меч-риби. Ніхто з нас не може стриматись, і з грудей вихоплюються вигуки подиву,
страху, захоплення. Сполохана галасом, акула б'є могутнім хвостом і тікає вглиб.

Ми біжимо по фотоапарати,  сподіваючись, що  вона знову випливе, але напівдорозі
до рубки чуємо крик матроса з корми:

«Дивіться,  дивіться,  ось вона знову»! Акула  пливе повагом, майже на поверхні,
нахиливши трохи вбік корпус. Вона наближається до здобичі, розкриває страхітливу
криваву пащу і блискавично з неймовірною силою впивається в свою жертву.

Бруно,  який  причаївся  біля  борту,  різко кидає  гарпун.  Сталеве  вістря  на
двометровому  ратищі з твердого дерева  простромлює хижачку. Риба на якусь хвилю
завмирає. Ми  всі затамували подих. Потім акула  плавно обертається  до  ворога,
який кинув їй разом з гарпуном виклик, і, наче зрозумівши, що небезпека загрожує
їй  зверху,  перевертається  черевом  догори  й  двічі  клацає  зубастою  пащею.
Велетенський стрибок,  бризки летять у всі боки, гарпун креслить дугу в повітрі,
і все  вкривається  рожево-білою піною.  Древко  гарпуна  не  витримує  удару  і
ламається.

Акула поволі щезає в морській глибині, щоб вмерти гордовитою, самотньою  смертю,
як і личить справжній цариці.






КУСЕЙР




З  кораловими мілинами та акулами ми вже  познайомились, правда, поверхово,  але
від цього не зменшується анітрохи гострота сприйняття.

Ще  до прибуття на Дахлак,  в Массауа, ми мали можливість поглибити  наші знання
підводного  світу Червоного моря.  Цього  разу зустріч теж  була дуже короткою і
закінчилася для бідолахи Чекко Баск'єрі досить кепсько.

Ми  зайшли в  Кусейр  —  невеличкий порт,  який  загубився  на  спаленому сонцем
пустельному березі Верхнього Єгипту, щоб поновити за/паси води, бо до Порт-Саїда
було ще далеченько.

Рано-вранці ми піднялися на місток. До берега  залишалося не більше десяти миль.
На такій відстані добре видно землю. Та попереду нічого немає.

— Берег десь там, за туманом, — каже хтось з нас.

— Але ж туман піднімається, — відповідає інший.

І  справді, хвилин  через  десять  туман трохи піднімається  над тим  місцем, де
повинен бути берег. Та берега не видно, і край.

Ми  до сліз в очах вдивляємося у далечінь — до берега залишається якихось чотири
милі, — але нічого не бачимо.

Хтось навіть натякає, що  ми з Джорджо, —  наша вахта  була останньою, — заснули
біля штурвала і відхилилися на  якусь  сотню миль  від курсу.  Критики,  на наше
щастя,  швидко замовкають,  бо раптом показався берег. І тоді з'ясувалося, що ми
просто  не помічали його тому, що він занадто низький:  не можна розпізнати,  де
кінчається море і починається тверда земля. Здається, хатинки Кусейра плавають у
воді. І раптова поява Кусейра  і зовнішній вигляд самого міста  здаються  чимось
штучним, неприродним.

— А може, це міраж?.. Може, ми всі перегрілися на сонці… — каже Джорджо.

Навкруги безлюддя, ніякого  руху. Мовчить  берег, пристань,  будинки,  човен, що
погойдується на  хвилях.  Лише  дзвін ланцюга  та удар  якоря об воду  порушують
мертву тишу.

І що зовсім уже неймовірно  — не видно ніде ні поліцая, ні митного катера, а без
них ми не можемо зійти на берег. Раз так,  тоді вирішуємо зануритись в море, щоб
оглянути мадрепорову обмілину, що видніється оддалік крізь прозору воду.

Тут стільки нових цікавих видів  тропічних риб, що ми негайно почали знайомитися
з  ними  ближче  за допомогою влучних  ударів  гарпуна. Полювання відкрив Цекка,
підстреливши   чудового  тунця,   який   виявився   трохи   меншим   від   свого
середземноморського  родича  і мав фіолетові смужки на  тілі.  Тунець вперто  не
хотів вмирати, смертельно поранений, він запекло пручався, поки ми тягли його на
борт.

Майже всі члени експедиції  плавають біля  мадрепорової  мілини.  Цікаво  те, що
плавають вони  не у воді, а  в гущі сардин. Тут сила-силенна цієї риби.  Сардини
зграйками шастають у всіх напрямках. Серед  них  зчиняється шалена  паніка, коли
якийсь тунець врізається у їхню зграю. Тоді сардинки так швидко розбігаються хто
куди, що часто-густо вискакують з води, утворюючи безперервний  шум. Але природа
справедлива:  трохи  далі  на  південь  нам  доводилося  бачити, як  сьогоднішні
переслідувачі — тунці, в паніці тікали від страшної пащі кашалота.

Недалеко   від  мілини  на  піщаному  дні  лежало  п'ять  бочок  з-під  бензину,
хтозна-коли  скинутих у море. Я помітив,  що з  одної бочки  виплив  якийсь ніби
довгий чорний мотузок, але не звернув на нього особливої уваги. Потім з другої і
з  третьої  бочки висунулися такі  самі мотузки. Мене зацікавило це  явище,  і я
пірнув туди. Спустившись на  дно, я з  захопленням побачив, що  з бочки вискакує
чудоий  скат  тригон.  Плавні  його  швидко  рухаються,  а  за   ними  тягнеться
довгий-предовгий, здається, безконечний хвіст. Зазираю в інші бочки і бачу, що в
кожній з них зручно влаштувалося по тригону. Через  якусь  хвильку  навколо мене
кружляють  чотири стривожених скати. Я  сів на  дно і  через  деякий час  чотири
хвостаті  риби   спокійнісінько  повертаються  у  свої   бочки-житла  з  наміром
продовжити перерваний сон.






БІЛА «ГЕОМЕТРИЧНА» МУРЕНА




Нам здорово пощастило: Вайлаті підстрелив білу мурену. Такої ми раніше ніколи не
бачили. Найчастіше мурени  бувають каштанові з жовтими плямами або  чорнуваті. А
мурена, яку ми піймали в північній частині  Червоного  моря,  була зовсім білою.
Згодом ми переконалися,  що такі мурени тут зовсім не  виняток. Захоплені вигуки
тих, хто був разом з Вайлаті, привернули увагу Баск'єрі, і він негайно підпливає
до них на човні.  Біла мурена особливо зацікавила його, і, незважаючи на жалібні
протести товаришів,  які вже  загодя смакували сніданок,  він садовить  рибину у
банку з товстого скла, наповнену формаліном. При цьому переконливо  доводить, що
це «геометрична» мурена. Так наукова група поклала початок своїй колекції.

Знову починаємо полювання на риб. Не пройшло й десяти хвилин, як Баск'єрі здобув
новий експонат  для колекції —  рибу-козубеньку —  одне з найцікавіших створінь,
яке мені коли-небудь доводилось бачити.

Своєю  формою  риба-козубенька  нагадує  прямокутну  довгу   шкатулку.  В  таких
шкатулках звичайно зберігають персні, запонки та інші дрібниці. Коли її береш  в
руки, то здається, що ти  тримаєш не звичайну м'яку рибину, а жерстяну  банку  —
така вона тверда  і  рівна  зверху.  Риба-козубенька  дуже  незграбна  у,  воді.
Пересувається за допомогою лише двох маленьких  плавців, які стирчать біля самих
зябрових щілин і  занадто слабкі,  щоб риба  могла  швидко  рухатись.  Тому вона
плаває дуже  поволі, поштовхами. Риба-козубенька плеската  і через це  ще більше
скидається на шкатулку.  Попереду  розташовані рот  та  два  малюсіньких  ока, а
позаду в неї твердий  горбочок, до  якого причіплений  смішний хвостик. Але  при
всіх своїх вадах ця рибина має істотну перевагу: жодний хижак не захоче  напасти
на неї… Занадто вона тверда навіть для риб'ячого шлунка.

І  цей  «винятковий  екземпляр» потрапляє у велику банку нашого натураліста.  Ми
наввипередки  кажемо йому:  «Бог  трійцю  любить! Ми тобі на завершення дня таку
рибину піймаємо, що ти тільки ахнеш».






РИБА-КОБРА




І справді, Баск'єрі поповнює колекцію третім надзвичайним екземпляром. Бог  таки
любить трійцю! Але день закінчується не зовсім вдало.

Третім  екземпляром  була  червонокрилка  —  мешканка  тропічних  морів  —  дуже
небезпечна отруйна риба.  Нам  розповідав  один  араб,  що  його  якось  укусила
маленька  червонокрилка. Від цього укусу йому боліло дужче, ніж тоді,  коли його
неймовірно розпухлу руку  припікали розжареним залізом.  Хворий страшно мучився,
здавалося, втратив розум, і всі навколо побоювалися, що він кинеться у море.

Під час подорожі Чекко Баск'єрі часто розповідав нам,  як спіймати червонокрилку
(потім ми охрестили її риба-кобра), і прочитав лекцію на цілих півгодини про те,
який небезпечний її укус і, на гріх,  саме його в той  день біля Кусейра вжалила
риба-кобра.

Справа могла  б обернутися дуже кепсько, якби ця риба-кобра була б трохи більшою
і  під рукою не  опинилася «швидка допомога»  в особі  Граціолі, що мав  з собою
необхідні ліки. Без них страждання Чекко були б у тисячу разів більші.

Першим побачив кобру я і зовсім випадково. Це дуже рідкісна риба, до того ж вона
вміє добре  маскуватися. Спочатку  я помітив коралову  галузку химерної форми  і
почав  уважно розглядати її, метикуючи, чи  вистачить світла, щоб зробити вдалий
фотознімок. Та раптом мені здалося, що кінчик галузки ледве помітно рухається. Я
випрямив  ногу (зараз, після того, як  я побачив страждання Баск'єрі, мене обдає
холодним потом від  самої згадки про  це!) і  злегка  вдарив  ластом по  кінчику
галузки. На мій подив, частина галузки почала рухатись енергійніше і випливла на
світло. Я  вже казав, що це  був  дуже маленький екземпляр  (десять  сантиметрів
завдовжки)  у порівнянні з тридцяти-  та  сорокасантиметровими  рибами, яких  ми
зустрічали пізніше. Кобра рухалась не кваплячись,  поважно вигрібаючи  довгими і
тонкими  парними плавцями, які нагадували своєю  легкістю та  пишністю страусові
пера. Решта  довгих і тонких плавців, наче пера індика, віялом розходилися з-під
хвоста. На спині стирчали  прямі і гострі, мов  стріли, колючки. Було  від  чого
втратити  голову!  Я закам'янів з  переляку  і зовсім  забув  про те,  що  треба
слідкувати  за рибою. Потім висунув  голову з  води  і  покликав Баск'єрі. Через
хвилину  він з'являється біля мене і,  захоплений справді  чудовою  картиною  та
рідкісною здобиччю, забуває про обережність.

Баск'єрі вправно проштрикнув  рибу  гарпуном  з  тонким наконечником, спеціально
призначеним  для  тендітних  створінь,  а тим часом  кобра,  нервово  тріпочучи,
ковзнула  вздовж  держална і вжалила вченого в палець. Сталося це так швидко, що
Баск'єрі не встиг одсмикнути руку. Негайно розрізали рану, виссали кров, зробили
укол бідоласі і доставили його на «Форміку».

Схвильовані цією подією, ми й не помітили, що Кусейр нарешті прокинувся і на нас
звернули   увагу.  В  супроводі  військових  чинів  на   борт  «Форміки»  прибув
єгипетський  капітан.  Він  поводився вельми люб'язно  і запросив  нас до  своєї
резиденції,  яка  містилася в  будинку,  на манер замку,  прикрашеного кам'яними
зубцями. Біля входу стояли чотири гармати, відбиті, — за словами хазяїна, — ще в
Наполеона. Частуючи нас  холодним  кока-кола,  гостинний  хазяїн бомбардував нас
запитаннями про експедицію. Ми відповідали йому італо-англо-французькою сумішшю.
Потім капітан показав нам численну  колекцію черепашок, величезних заспиртованих
омарів, а також своїх чудових голубів.  Деякі з них, найбільш приручені, кумедно
підстрибуючи,  бігали  за ним по  подвір'ю. Капітан  розповів,  що  в Кусейрі  є
фосфатна фабрика, де працює багато  італійців. Ми вже  збиралися йти  туди, коли
з'явився  сам директор фабрики. Ще  зранку він  почув  про прибуття італійського
корабля і прийшов довідатися, хто ми такі.

Директор був настільки чемним, що запросив нас,  а ми радо погодились  відвідати
італійську  колонію, яка загубилася на низинному пустельному узбережжі Верхнього
Єгипту.  Минувши  запорошені  пилом,  потріскані  від сонця  хатини арабів  біля
напівзасипаної  піском розваленої фортеці, ми побачили між  невеличкою  стрункою
церквою  і фабричними спорудами шеренгу чистеньких будиночків у класичному стилі
італійських селищ в Африці.  Будиночки  потопали в зелені садів.  На фабриці  ми
познайомились  з італійськими  техніками і довідались  про те,  що Кусейр  існує
виключно завдяки цьому невеличкому  підприємству.  Фабрика постачає Кусейр водою
та світлом (не кажучи вже про  більш  серйозні речі), завдяки фабриці, тут існує
невеличкий порт. Разом з італійцями працюють місцеві жителі, а їх діти вчаться в
італійській школі. В супроводі симпатичного вчителя-венеціанця відвідуємо школу.
Приємно задоволений нашою цікавістю, він радо показує надзвичайно цінну колекцію
чудово  законсервованих  риб, яку він почав  збирати  з того часу, коли  приїхав
сюди.

Всюди  нас зустрічали радісно і  привітно,  запрошували погостювати ще  хоч один
день.

Коли «Форміка»  залишає маленький порт, ми  пригадуємо  своє перше  враження від
Кусейра. Нам здалося мертвим маленьке німе містечко,  осяяне  сліпучим сонцем та
відблисками  моря.  Ми  сподівались  у найкращому  випадку зустріти якого-небудь
посоловілого від спеки араба, з яким і розмовляти буде не зовсім просто. Але все
вийшло зовсім інакше.  Ми сподіваємося  ще раз зайти  до  Кусейра,  коли  будемо
повертатися назад, щоб побачитись з друзями, які так гостинно нас зустріли.






ОСТАННЯ БУРЯ




Наша подорож триває. Йдемо на південь. Біля  островів  Суакін налітає  шторм, не
такий, правда,  шалений,  як раніше, але досить  сильний. Ми змушені сховатися в
Порт-Судані.  Обминувши  маяк Сангаб  —  високу  залізну споруду, що карикатурно
нагадує Ейфелеву башту, — «Форміка», тікаючи від шторму, заходить у протоку, яка
веде через лабіринт островів та скель до порту.

Біля маяка  кружляють зграї морських птахів. Трапляються величні фрегати, багато
чайок та інших крилатих рибалок.  Вони зненацька, склавши крила, пірнають у воду
і за хвилину з'являються на хвилях, тримаючи в дзьобі рибу.

У Порт-Судані ми познайомилися  не тільки з птаха-ми-рибалками, з маяком Сангаб,
а й з Прокопієм — неймовірно гладким і добре вихованим греком. Після того, як ми
купили щось з дюжину листівок, на яких зображені африканські воїни фуззі-вуззі в
повному озброєнні,  в перах, з щитами  та  списами,  він почастував  нас чудовим
обідом. Тут ми покуштували кілька витончених арабських страв.

Наступного дня ми пливемо далі. Останні дві доби не мають кінця, а вахти — гірші
за китайські тортури. Здається, наша подорож  ніколи  не  закінчиться… У нас уже
терпець вривається, коли раптом нашим очам відкривається біле містечко на березі
великого острова. Острів і материк з'єднує довгий мол.

Біля  нашого борту  з'являються  дві  знамениті  «самбуки»  —  арабські човни  з
трикутними вітрилами, схиленими так низько,  що вони майже торкаються води, —  і
супроводжують нас до самого берега.

Двадцять сьомого січня  о дев'ятій  годині тридцять хвилин «Форміка» причалює до
пристані Массауа. Подорож, можна сказати, закінчилась.






ШЕЙХ-САЇД









а цілий місяць затягнулася наша одіссея.  Стільки труднощів та небезпек пережито
за цей  час, що  плавання аж  ніяк не  можна назвати спокійним. Члени експедиції
змучилися, стомилися і мріють тільки про  те, щоб якнайшвидше  ступити на тверду
землю.  Але  для цього, як виявилося  в останній  момент, треба мати  «транзитну
візу» від ерітрейських властей.






ДОЗВОЛЯТЬ ЧИ НЕ ДОЗВОЛЯТЬ?




Перша  перешкода,  виходить, уже  чекала  на  нас  в Массауа. Нічого не  зробиш,
доводиться ждати  від властей  дозвіл на дослідницькі роботи в районі Дахлаку на
цей сезон.  Якщо нам відмовлять, то капітан відведе «Форміку» до берегів Йємену,
на британський острів Камаран, в самий центр іншого не менш цікавого архіпелагу.
Проте неможливо  знайти краще місце, ніж  Массауа, і тому ми гаряче сподіваємося
одержати  дозвіл.  А поки  що  використовуємо час  для  перезарядки  балонів  зі
стисненим  повітрям, —  без них не діятимуть  респіратори та інші апарати, — для
ремонту  обладнання та забезпечення  постійного зв'язку з Італією, куди потрібно
негайно відправляти кольорові  плівки, бо  вони погано зберігаються  в місцевому
кліматі. Гаряча і  волога атмосфера півдня Червоного моря може швидко  попсувати
плівки, незважаючи на олов'яні  футляри  з  гігроскопічними  солями. Кажуть,  що
вологість повітря в цих  районах досягає 100  процентів,  тому здається, що  при
ясній  погоді  іде  злива.  З  неба  ані краплинки  — а  все навкруги мокре, хоч
викручуй!  Минулої  ночі  ми  добре  відчули це на  собі і довгий  час  не могли
заснути, крутилися  на своїх койках, задихаючись  від духоти та хапаючи  дрижаки
від пронизливої сирості.

Санітарні урядовці, службовці  митниці,  поліцейські уповноважені,  представники
місцевих  властей  загатили палубу. Вони  щось  переглядають, ляпають печатками,
підраховують,  перевіряють,  радяться,  ставлять  підписи,  хлопають  грубезними
актовими книгами і, тільки наметушившись досхочу, дають нам «транзитну візу».

В тому, що «дозвіл на проведення робіт» одержимо в  кращому випадку тільки через
кілька діб, ми переконалися першого ж дня. Волосся  на голові  стає сторч,  коли
думаєш, скільки. доведеться прогаяти дорогоцінного часу.

Дехто  доброзичливо радить попрацювати  в  районі  Массауа поки що без  дозволу.
Ніхто, мовляв, не  буде заперечувати, коли ми поводитимемося обережно і подбаємо
про те,  щоб  не  лізти на  очі. Вирішуємо прийняти добру  пораду  і  припиняємо
прогулянки  по місту, а  заодно  і  відмовляємося  від спокуси сфотографувати  з
засідки вечірній виїзд негуса.

О   шостій   годині  вечора   голубий   кадилак  Хайласа  Селассіє  у  супроводі
світло-жовтих  джипів, в яких сидять солдати  «імперської  гвардії», дефілює  по
вулицях,  не  перевищуючи  швидкості  пішохода.  Негус   у  білому   вбранні  та
вигаптованому  золотом  кашкеті,  киваючи   головою,  відповідає  з   машини  на
привітання  перехожих і  обмахується рукою, висунувши  її  з віконечка,  щоб хоч
трошки освіжитися. Поруч з негусом на сидінні підстрибують двоє рудих лисенят.

Це видовище здається мені надзвичайно  знайомим. У  ту хвилину негус скидався не
на імператора, а  скоріше на  італійського  аристократа  з узбережжя в  оточенні
людей,  одягнених в  короткі  штанці  та  білі сорочки.  Вони вітають  його  без
особливого ентузіазму,  щоб не  впріти.  Але саме  завдяки  цій  схожості  негус
викликає симпатію до себе. Навіть  італійці, які, ясна річ, невдоволені анексією
Ерітреї та приєднанням її до Ефіопії, приязно  ставляться до  Хайласа  Селассіє,
тепло відзиваються про нього.






НЕЛЕГАЛЬНІ ЗАНУРЕННЯ




Скоро негус потрапить  до літопису  експедиції, і тоді  ми  розкажемо  про нього
трошки більше.

А  зараз  поведемо  нашу  розповідь далі. Нам  порадили розпочати  таємно роботу
недалеко від міста.

«Форміка»  та  моторний човен залишаються на старому  місці, а  ми, випросивши в
порту  човни для  прогулянки, беремо  з собою  тільки  найпотрібніше і їдемо  на
острівець за  кілька миль на південь від Массауа. І це  майже на очах у охорони!
Острівець,  куди лежить  наша  путь,  зветься  ІІІейх-Саїд  —  на  честь якогось
святого, похованого на ньому.  Місцеві жителі відчувають релігійний трепет перед
«духом» святого, про якого в Массауа розповідають дивовижні речі.






ХМАРА ПЛАНКТОНУ. ЛОВИМО РИБКУ В КАЛАМУТНІЙ ВОДІ




Усіх охоплює майже розпач, коли  очам відкриваються морські глибини. І все через
планктон, якого в цьому закутку моря сила-силенна, і тому вода зовсім каламутна.
Що таке планктон? Найкращою відповіддю на запитання буде пояснення змісту самого
слова. «Планктон» у перекладі з грецької означає «блукаючий». У воді утворюється
справжня  хмара  з  мікроскопічних  істот  або  водоростей  (залежно  від  цього
розрізняють тваринний  та рослинний планктон), яка «блукає» по  морю. В  окремих
місцях під впливом хвиль та  течій  збирається велика  кількість планктону.  Чим
багатше море на  планктон, тим більше в ньому риби, бо планктон — основна пожива
всіх  морських  жителів, від  кільки до кита. Це  ще  не все. Кажуть,  що хороша
господиня може приготувати смачні й поживні фрикадельки з планктону, багатого на
рачків, мальків та різних інфузорій.

Пізніше,  особливо  в  березні, біля архіпелагу Дахлак ми неодмінно працювали  у
хмарі планктону, який заважав фото-  та кінозйомкам. Але густішого планктонового
туману, як тут, у Шейх-Саїді, ми ніколи більше не зустрічали.

Поступово всі  звикли до  планктону і перестали нарікати і згадувати  кришталеву
чистоту  води  нашого  моря біля берегів Сардінії та  Понца, а також у північній
частині Червоного моря недалеко від Шадвану та Кусейра. Але в перші дні планктон
справив на нас певне враження.

Проте через деякий  час  ми  навіть  тішились  цим,  бо  за  правилом «кількість
планктону дорівнює кількості риби» зробили висновок: «Чим більше  планктону, тим
більше риби». Біля Шейх-Саїду та в  архіпелазі  Дахлак ми не мали жодних підстав
скаржитися, що риби мало,  її  кількість  та  різноманітність форм можна  уявити
собі,  глянувши на  деякі наші  фотографії [Хочу звернути  увагу на  одне цікаве
явище, зв'язане  з планктоном. При вимірюванні  глибини  моря електричним зондом
учені помітили,  що  в  різну пору  доби вимірювання на тому самому місці давало
різні  наслідки,  нібито  дно  піднімалося  й   спускалося.  Бездоганно   точним
вимірюванням  вдалося  довести,  що піднімається і опускається  «якась маса»,  в
залежності від часу доби. Коли  світить сонце, спостерігається піднімання, вночі
—  осідання. Хтось припустив, що тут йдеться про планктон,  який може самостійно
пересуватися. Нам доводилось  спостерігати явище, яке певною мірою повинно  мати
зв'язок з  цим  припущенням. Спустившись кілька разів під воду в районі Дахлаку,
ми  відзначили, що займатися фото-  та  кінозйомками  найзручніше  вранці  — від
шостої до  дев'ятої години.  Після  дев'ятої піднімалась якась ніби хмара, і вже
нічого  не можна  було  побачити. Можливо,  цей  факт  підтверджує безпосередньо
теорію, про яку говорилося вище. _(Прим._автора)._] .

Перший  спуск пройшов  погано.  Вайлаті,  Букер  та  Джіджі, незважаючи  на наші
застереження (біля  берегів Массауа  дуже багато  акул), вперше  занурюються під
воду в незнайомому місці і відчувають цілком  зрозумілий страх.  І в цьому немає
нічого ганебного.

Коли наступного дня  прийшла  наша черга пірнути  в ті ж  самі глибини, ми добре
розуміємо  їхній душевний стан.  Пам'ятаючи про  те,  що  ти перебуваєш зараз  у
царстві ненажерливих  акул  та  інших хижаків, досить  неприємно  блукати по дну
моря, коли  можна  бачити лише в радіусі  трьох метрів.  Я почуваю  себе  зовсім
беззахисним, бо  небезпека  чигає  тут  на  кожному  кроці,  а  побачити  ворога
заздалегідь немає можливості. Перші години просто неможливо спокійно. працювати.

Усі полегшено зітхають, коли довідуються, що ми потрапили в найкаламутніше місце
і працюємо в  незручну пору доби, а поблизу Дахлаку  умови будуть цілком іншими.
За кілька днів ми пристосовуємося до каламутної води, розшукуємо зручні місця  і
працюємо  в такий час, коли вода найпрозоріша. Виявляється, що на глибині більше
десяти метрів видимість набагато краща.






ТРИВАЛИЙ ЧАС ПІД ВОДОЮ




Нарешті можна приступити до вивчення морських глибин та їх мешканців. Я докладно
не розповідав про південну частину Червоного моря тільки тому, що підводний світ
— це  сцена,  де розгортатиметься дальша дія, а його жителі будуть акторами, які
виконають головні ролі в майбутньому спектаклі.

Біля Шейх-Саїду  ми ближче  знайомимося  з  «кораловими джунглями», які вперше і
зовсім недовго бачили недалеко від Шадвану. Там вода була надзвичайно  прозорою,
і нас зачарувала  чудова картина  коралових  заростей. Але й тут життя розквітає
пишно й велично. Крім  того, ми маємо змогу спостерігати його цілком спокійно і,
значить, докладно.

Славнозвісне «коралове урвище» — це стрімкий бар'єр, що піднімається з морського
дна майже до самої поверхні. Біля Шейх-Саїду стіна здається неповторно величною,
хоча більшість організмів, які її складають, можна зустріти всюди.

Живі кам'яні хащі мадрепорових та коралових поліпів простягають до поверхні віти
неймовірно химерної форми.

Я сказав «живі кам'яні  хащі» і хочу роз'яснити свою думку: мадрепори  та корали
далеко  не мертві  окаменілості.  Подивіться на фотографії:  великі  утворення у
формі мозку або парасольки,  які  служать в одних  випадках об'єктом, а в других
фоном для  фотографування, є живими істотами.  Це колонії мільйонів і  мільйонів
мікроскопічних поліпів.

Поліпи — це драглисті організми, які мають властивість виділяти карбонат кальцію
і  завдяки  цьому  утворювати  на  собі тверду,  невпинно  наростаючу  оболонку.
Часто-густо,  вдряпнувшись об таку колонію або  тільки  злегка  доторкнувшись до
поліпів (наприклад, до тих> що  їх  місцеве  населення називає  «жалкі корали»),
відчуваєш гострий і пекучий біль, бо вони, як і медузи,  мають  так  звані жалкі
клітини. На  перший погляд  зовсім неможливо повірити,  що  мадрепорові  поліпи,
корали і медузи належать до одного й того ж типу кишечнопорожнинних, але це так.
Корали (найтвердіші  представники  тваринного  світу),  справжні живі кістяки, є
близькими  родичами  медуз, драглистих  клубків,  які, навпаки, є  «найм'якшими»
організмами на світі.

Я вже казав,  що  мадрепорові поліпи,  ці скам'янілі  квіти Шостого  континенту,
набувають найхимерніших  форм. Досить  повештатися з  респіратором  по  дну моря
щонайбільше півгодини, і ви зустрінете десятки  й сотні різновидностей,  причому
дуже  важко  знайти хоча б дві  схожі за формою та кольором. Скажемо  тільки, що
відомо близько семи тисяч п'ятсот видів мадрепорових поліпів. Особливо прекрасні
— «грибовидні», які утворюють овальні капелюхи на великому спільному стрижні. Ці
капелюхи  досягають  інколи  чотирьох  метрів  у  діаметрі.  Вони  ажурні,  наче
дорогоцінне мереживо, і надзвичайно крихкі, немов відлиті з цукру.

Ліниві  багатоколючники та інші  риби  залюбки  ховаються  під  ними.  Ми  також
неодноразово  використовували  їх  як   укриття,  щоб  сховатися  від  акули   і
роздивитися на неї зблизька.

Крім «зонтичних» коралів,  привертають до  себе увагу  так звані «мозкові». Вони
мають форму  великої  кулі,  вкритої  безліччю  борозенок,  що нагадують мозкові
закрутки. Такі кулі міцно прикріплені до дна. Трапляються також зірчасті корали,
корали з колючками, ниткоподібні корали, чашовидні корали, що  нагадують дерево,
роги оленя, зустрічаються жовті, голубі, фіолетові, коричневі, білі  корали.  На
піщаних галявинах  серед голубих у жовту цяточку  коралів трапляються утворення,
схожі  на  довгасті чаші,  наче спеціально зроблені  для  того, щоб  правити  за
попільнички.  Цекка  збирає велику  кількість  їх,  щоб  використати  на весіллі
замість бонбоньєрок — на Понці чекають на нього «наречена та домашнє вогнище».

Найважче відшукати  яскраво-червоні «органчики». Вони оселюються на скелях серед
колоній  інших коралів  і складаються з  вертикальних  трубочок  різної довжини.
Дивишся на них, і мимоволі здається, що ось-ось залунають  урочисті хорали Баха,
так нагадують ці корали церковний орган в мініатюрі.

Де-не-де  стеляться справжні  жовті  килими,  гаптовані примхливими  візерунками
яскраво-сліпучого забарвлення, наче хтось навмисне так розмалював їх.

А коли мадрепорові поліпи  утворюють риф або коралову кручу, зверху на ній або у
величезних щілинах розміщуються інші «прикріплені» жителі цього казкового світу:
різноколірні горгонарії, альціонарії,  актинії…  Лілові грона, найрізноманітніші
водорості, які  плавно коливає вода,  примхливо вигнуті червонуваті деревця — на
кожному кроці їх  можна зустріти цілі луки, що виграють усіма відомими  фарбами,
особливо  там,  де крізь гущавину коралових  джунглів  не може пробитися сонячне
проміння. Ці луки рясно вкриті «морськими квітами». Чим глибше, тим нестримніше,
неймовірніше  буяють   фарби.  Тут   живуть   всілякі   губки:   жовто-гарячі  і
криваво-червоні, вони прикріпилися до скель або коралових рифів,  а з дна,  наче
башти,  підводяться сірі  та  світло-оранжові  стовпи.  На  великій  глибині  ми
побачили  так  звані «кубки Нептуна» —  запаморочливо красиві губки,  які  мають
форму порожніх чаш розміром від шістдесяти до вісімдесяти сантиметрів.

Десятки щупалець  актиній,  таких невинних  і  смирних  на перший погляд, поволі
коливає з боку  в  бік слабка  течія. Ми зупиняємося  на хвилю біля цих жахливих
«квітів-м'ясоїдів».  Над  ними  пропливає  рибка,  її приваблюють  рухи  яскраво
пофарбованих  щупалець. Рибка наближається до актинії і необережно торкається до
неї… І вмить наче пристає  до щупалець, паралізована уколами жалких ворсинок.  А
щупальця вже огортають рибку і хижо тягнуть до рота. Актинія закривається і стає
схожою на великий помідор.

Чорні в білу цяточку  голодні  рибки  зграйкою  в'ються навколо  актинії,  немов
очікуючи  чогось. І  справді,  актинія трохи розгортається  через деякий  час  і
викидає рештки своєї жертви. А маленькі паразити пожадливо хапають покидьки.

Зацікавлені,  ми  чекаємо,  що  буде  далі.  Ось  до  страшних щупалець  актинії
наближаються дві оранжові рифові рибки в палець завбільшки. Раніше вони обережно
трималися  осторонь.  Невже і  їх зжере актинія? Та ні, актинія розкривається, і
рибки старанно  «чистять» її від  залишків  їжі. Актинія  і  рифові рибки живуть
дружно на основі взаємної  допомоги. Рибки почувають себе безпечно  навіть тоді,
коли ми  простягаємо до актинії кінець рушниці, вони  й не думають тікати.  Коли
актинії, а значить і чистильникам, загрожує  якась небезпека, вона закривається,
а рибки ховаються  у неї всередині. Якби не бачити на власні очі, все це здалося
б неймовірним, а тим часом йдеться про звичайнісіньку річ. Трохи терпіння, і тут
можна зробити ще багато інших не менш цікавих спостережень.






ЯК ЧИСТЯТЬ ЗУБИ




Баск'єрі бачив  одного  разу велику  рибу-папугу, яка  лежала  нерухомо,  широко
розкривши рота, і дві малесенькі сині рибки завзято чистили їй зуби від залишків
їжі.  Ми з Букером  якось  іншим  разом  тинялися по дну, сподіваючись на  добре
полювання  чи на можливість сфотографувати щось цікаве, набрели на велику мурену
якогось  зловісного кольору  (щось середнє між коричневим та  фіолетовим).  Вона
висунула з нори голову і лежала нерухомо, розкривши пащу. Всередині, між тонкими
та гострими зубами, копирсалися якісь рибки. Вони чистили мурені зуби.






НАКЛЕП НА ТРИДАКНУ




Якщо  вже  йдеться  про  риб,  мені  хотілося  б   познайомити  вас  хоча  б   з
найпоширенішими  жителями  коралового  рифу,  та в моїх балонах вже закінчується
стиснене повітря, і, мабуть, найрозумніше повернутися на поверхню.

Проте давайте затримаємося ще  трохи і простежимо за чорними морськими  їжаками,
вкритими   дуже  отруйними  і  довгими  голками  (більше   двадцяти  сантиметрів
завдовжки), та он тою велетенською черепашкою.

Це тридакна. Про неї ходить  дуже багато легенд. Вона лежить  на  дні моря, наче
капкан,  трохи відкривши стулки. Мов дві м'ясисті  свіжі губи, висуваються кінці
мантії між зубчастими краями.

Тридакна має сильні м'язи і при найменшій небезпеці негайно закривається. На цій
особливості  й  побудовані  численні  історії  про  «бідного  ловця  перлин»  та
«необережного водолаза», які буцімто «потрапили в пастку і захлинулися водою, не
маючи сили звільнитися з обійм цієї велетенської черепашки».

А  насправді така штука неможлива. Ми  спробували  просунути  руку  між стулками
найбільших тридакн. Стулки міцно стискали руку, і ми мали змогу переконатися, що
її неможливо звільнити  на місці, але зовсім легко відірвати черепашку  від дна,
піднятися  з нею на поверхню,  а там її дуже просто можна відкрити за  допомогою
ножа.






БАГАТСТВО ФАРБ




Щоб  добре прогрітися перед  черговим  тривалим зануренням, ми лежимо на  білому
піщаному пляжі [Коли  уважно придивитися,  помічаєш,  що пісок  тут  надзвичайно
білий і майже невідчутно тонкий. Один французький вчений  назвав його «кораловим
піском». Такі пляжі, на його думку, —  «продукція»  тих самих риб-папуг, яких ми
вже  бачили  неодноразово.  Вони,  очевидно, дуже  поширені  в  Червоному морі і
зустрічаються  десятками  біля коралових  рифів.  Ці  риби  пожирають  величезну
кількість мадрепори. Потім  вони викидають  з себе хмарки дрібнесенького  білого
піску, який осідає на дно. Виходячи з цього, можна припустити, що коралові пляжі
утворилися  на протязі  багатьох  віків з  екскрементів таких риб, а не  завдяки
морській ерозії.  Пізніше ми зустріли іншу різновидність риб-папуг, вони були ще
більшими  і  ненажерливішими.  Спостерігаючи  їх,  ми остаточно  переконалися  в
справедливості  такого припущення. _(Прим._автора)._] ,  примруживши очі (голови
ми звичайно старанно прикривали), і насолоджуємося сонячним теплом.

Присцілла  вибиває  дно  банки  із  згущеним  молоком  (вжити слово  «відкриває»
неможливо, бо вона користується  гарпуном Букера). А  з таємничої торбинки,  яка
належить  Джорджо, сиплються галети.  А  й  справді, непогано  перекусити  перед
спуском!

Спустившись під воду, ми рухаємось по рівному майданчику не глибше ніж  півметра
від поверхні. Назустріч пливуть риби-арбалети з голубими смужками вздовж тіла та
довгими,  роздвоєними,  наче  у  ластівок,  хвостами.  На  краю  схилу,  байдуже
ковзнувши поглядом  по старих знайомих рибах-папугах, з інтересом  спостерігаємо
риб-щетинозубів з  дивовижно  яскравим  забарвленням.  До цієї  родини  належить
величезна кількість видів і різновидностей, які мають не менш витончену форму та
забарвлення, ніж риби, яких розводять в акваріумі.

Парами  прогулюються плескаті  й круглі  жовті  риби, з  тонкими  прожилками  та
великою  темною  плямою під оком.  Інші,  теж жовті,  тільки з чорними та білими
цяточками  по боках  і двома роговими  кантиками,  тримаються купками по  чотири
штуки біля  одної мадрепори,  їхні спинні плавці схожі  на  плюмажі. Трапляються
сріблясті рибки  з коричневою головою та  чорними  хвостами.  Деякі  з них  наче
іграшки. Риби з фіолетовими і оранжовими вертикальними смугами й жовтою  головою
ще красивіші, але вони, як і червонувато-коричневі, трапляються дуже рідко.

Назва «риба-свиня» об'єднує багато видів риб,  схожих за формою. Так само, як  і
риби-папуги, вони мають своєрідний дзьоб,  а  назва  їх походить  від рила,  яке
кумедно виступає наперед.  Голубі маленькі екземпляри з великою жовтою плямою на
боці зустрічаються найчастіше. Нам з Джорджо вдалося зробити  гарний  кольоровий
знімок такої риби.






ПОЛОХЛИВІ КОРАЛОВІ РИБКИ




Переслідуючи  одну з  риб,  про яких щойно писалося,  ми опиняємося  біля якоїсь
мадрепори. Над нею  клубочиться  тьма-тьмуща маленьких  рибок. Досить необережно
поворухнутися, як вони блискавично ховаються в щілини між коралами і сидять там,
сторожко слідкуючи за нами, тільки ритмічно ворушаться їхні маленькі хвостики.

Ці  «коралові  рибки» живуть біля мадрепор.  Вони швидко ховаються там від інших
риб, які  в порівнянні з ними справляють враження  страшних  хижаків. Насамперед
впадає  в  очі  багатюща  гама  забарвлень  коралових   рибок  —  починаючи  від
сліпучо-білих   до   густо-червоних  тонів,  а  між  ними  вміщуються   салатові
чорнувато-жовті або чисто жовті відтінки. Рибки об'єднуються в зграйки по кілька
десятків  штук  однакового  кольору  і  живуть  біля мадрепори  —  своєї «рідної
домівки», де почувають себе в повній  безпеці до такої міри, що  коли відламують
мадрепору і піднімають на поверхню, вони спокійно залишаються у своїй фортеці.






ГОЛКОТІЛ І РИБА-КУЛЯ




Ми розповіли  вам  про риб, що  дуже оригінально захищаються від ворога. А зараз
піде мова  про  інших цікавих  істот, яких природа  обдарувала ще  досконалішими
способами захисту.

Це  риба-голкотіл  та риба-куля, або  фахак. Ці дві  риби, коли  їх потурбувати,
страшенно  роздуваються.  Шкіра  їхня  при цьому напинається  до краю,  і на ній
настовбурчуються колючки: короткі  і не дуже  помітні  у риби-кулі та  гострі  й
довгі — до 7–8 і навіть до 10 сантиметрів — у риби-голкотіла.

Це  чудовий захист, — принаймні від  хижих  риб. Але наші рушниці —  зовсім інша
справа. Постріл — і все в порядку! Я помічаю, що  з невеличкого коралового гроту
стирчить масивна голова, прикрашена величезними очима. Я не знаю, що потрапив на
голкотіла,  і стріляю. Раптом істота  надзвичайно роздувається, і коли я витягаю
її на поверхню, перетворюється на велику кулю. В різні боки стирчать колючки.






ТІНІ АКУЛ




Тільки-но я  вистрілив,  як  за  п'ять-шість метрів від мене блискавично майнула
якась тінь… Те ж саме бачили і мої товариші. Це вперше з'явилися акули!

Згодом спостереження показали, що вони з'являються негайно, як тільки на гарпуні
заб'ється поранена риба.

Джорджо та  я сподіваємось ближче познайомитися  з акулами і тому спускаємося на
велику глибину  за  кілька  сотень  метрів  від  берега.  Та  все  марно.  Акули
залишаються  лише  далекими тінями, обминаючи  нас.  Кожну  хвилину можна чекати
нападу з непрозорої каламутної води. Але все ж  таки занурення на велику глибину
дали свої результати. Ми мали можливість спостерігати і фотографувати  життя риб
за мадрепоровим бар'єром.

Великі зграї риб-арбалетів, чорних з жовтою стрічкою на хвості, пропливають повз
нас. Величні рухи та забарвлення відрізняють  їх од інших  риб.  Вони  нагадують
пихатих синьйорів, які прибули на карнавал у чорних фраках.

З'явилися бокси  та смугасті  умбрини. Вони завжди тримаються  великими зграями.
Умбрини (здебільшого жовті) некваплячись прогулюються біля скель. Їх так багато,
що, здається, не буде кінця жовтуватому потоку.

Сині веретеноподібні сардини та інша дрібнота мелькають перед очима.

Урочисто  пливуть  сердиті  червонувато-коричневі  умбрини-велетні.  Серед   них
трапляються  екземпляри вагою близько  п'ятдесяти  кілограмів.  До  цих велетнів
зовсім  легко наблизитись  на  дуже коротку  відстань. Умбрини-велетні  плавають
майже біля  самого  дна,  а  трохи вище над  ними шугають в різні боки плескаті,
сріблясті  швидкі  риби.  Це  трахіноти.  Невдовзі,  коли  ми   працюватимемо  в
дахлакських водах, ми користуватимемось  ними  наче  дзвіночками,  щоб викликати
акул. І справді, їх легко підстрелити з рушниці, а поранені трахіноти більш, ніж
будь-яка інша риба,  приваблюють акул.  Пояснюється це,  мабуть,  тим,  що  вони
втрачають  багато  крові, а  може (коли наші  спостереження  вірні),  притягають
хижаків моря відчайдушними криками.

Ще глибше, майже на самому піщаному дні, зустрічаються великі  скати — найближчі
родичі маленьких граціозних  скатів, яких ми неодноразово бачили в  коралових та
мадрепорових колоніях.

У нас скати чорні, наче смола,  а тут  вони мають найрізноманітніші забарвлення:
жовті в  чорну цяточку, голубі,  з фіолетовими плямами.  Але  найкрасивіші  — це
пантерові скати з хвостом, у п'ять чи шість разів довшим від тулуба.






ПАНТЕРОВІ СКАТИ РОБЛЯТЬ ХАРАКІРІ




Пантерові скати,  як  і  багато  їхніх  родичів, мають  на кінчику  хвоста криву
отруйну колючку, якою вони захищаються. Я  хочу  розповісти, як поводяться  такі
скати, коли їх ловить людина.

Такий випадок трапився вперше  тут, біля  Шейх-Саїду.  Джіджі Стюарт  підстрелив
чудового  ската  і тягнув  його  на  поверхню. Схожа на  плескатий  диск  рибина
тріпотіла  на  кінці  списа. Раптом  скат вдарив себе  колючкою  у  бік  і після
короткочасних  конвульсій здох.  Джіджі звернув на це увагу і  розповів усім. Ми
вирішили, що  це випадкове явище. Але Джіджі Стюарт та  Джанні Рогі через місяць
підстрелили біля Медекері іншого ската, що належав до тієї ж різновидності.  Все
повторилося з найменшими  подробицями. А коли  знов-таки Джіджі поранив третього
ската, і  він зробив те  саме, що і його попередники, ми, звичайно, вже не могли
не  подумати  про  самогубство.  І  справді  вкрай  роздратований  скат  починає
«молотити» своїм «дзьобом» куди попало і вбиває сам себе.

Скати,  мадрепори, бокси, риби-папуги, чаплі, мангровії…  Щодня  острів  та води
поблизу нього приносять  щось нове.  Ми  захоплено  працюємо з ранку до  вечора,
набуваємо досвіду і з кожним днем  почуваємо  себе певніше в глибинах тропічного
Червоного моря.






АРКІКО




Нам довелося зробити перерву в роботі, щоб поїхати в Аркіко. Ми  всі, дванадцять
чоловік,  поїхали  туди  на  старому  розхитаному  автомобілі, єдиному в Массауа
таксі. Цей автомобіль Муссоліні  подарував колись відомому ефіопському вельможі.
Шофер,  дотепний хлопець,  возить  з собою  два  чи три  бруски  льоду,  щоб «не
здохнути  від  спеки», і  коли  ми відчиняємо дверцята  машини, нас обдає доброю
порцією крижаної води.

Я умостився  поруч з  водієм, і  мені люто заздрять  мої  товариші, бо  це єдине
місце, де є  гарантія не віддати  богу  душу від  спеки. За нами  залишається на
дорозі широка мокра стежка, наче проїхала автоцистерна  з водою,  а не  звичайне
таксі. Натерпівшись лиха, ми все-таки добралися до місця призначення.

Аркіко  — типове африканське село, розташоване на південь від Массауа, на березі
однойменної бухти.

На  курному, спаленому сонцем березі  з'являються  раптом яскраво-зелені  вікові
пальми.  В  їх затінку розкинулося  село. Перше, що ми побачили, — це старовинна
турецька фортеця  (і звідки тільки тут  узялися  турки?),  потім пішли  нужденні
халупи,  руїни,  столики  кафе,  єдиними  відвідувачами  якого  є мільйони  мух,
верблюди з дурними мордами, вони раз у раз пронизливо ревуть, аж мурашки бігають
по спині. І, як завжди, незчисленні зграйки хлопчаків. Енца Букер купує барвисту
подушечку. (В кожному селі вона купує барвисту подушечку. Я присягаюсь  сам собі
неодмінно завітати  до неї в  Неаполі,  щоб подивитися, як вона розмістить їх  у
себе  в хаті).  Цікаво, що  Аркіко  —  перший  населений пункт,  де  Національну
підводну експедицію не фотографували  в традиційному вигляді: Вайлаті в  центрі,
Баск'єрі та Букер по  боках. Завдяки  цьому ми  перебуваємо в  чудовому настрої.
Вайлаті  зразу  ж починає з головної мети нашої поїздки — з розшуків накуди. При
цьому він безбожно хизується своїми глибокими знаннями арабської мови.






ЧИМ ЗАЙМАЮТЬСЯ НАКУДИ




Накуда — це досвідчений моряк, без якого неможливо плавати далеко від уторованих
морських шляхів. Це людина, яка з самого дитинства, багато років водить  самбуки
на риболовлю і добре знає всі небезпечні місця в тутешніх водах.

Місцеве  населення  вважає  накуду  «вождем»   або   принаймні  людиною   далеко
незвичайною. Воно й правда:  під час  тривалих подорожей накуда зустрічається  з
багатьма людьми, знайомиться з невідомими  краями, а  це сприяє розвиткові  його
природного розуму та кмітливості.

Але не всі такої думки про  накуд.  Нерідко  їх вважають, і  не без підстав,  за
запеклих піратів. Буває, що вони перевозять  паломників у Мекку, а оскільки такі
подорожі здійснюються  таємно,  накуда разом із своїми спільниками, пограбувавши
паломників,  висаджує їх на одному з численних  пустельних островів.  Бандити не
бояться кари, бо все відбувається без  свідків і, крім того, тисячі велетенських
крабів, якими кишать острови, пожирають пограбованих бідолах.

Особу накуди оповиває в цих краях таємниця і боязка повага. І справді, як я  вже
казав, за своїм розвитком накуда стоїть набагато  вище від свого оточення.  Один
накуда, Ато Джозеф  на імення,  з допомогою свого найкращого  друга  —  француза
відіграв  головну роль в  історії,  яка наробила  чимало  галасу в Петербурзі на
початку нашого століття.  Двоє авантюристів  торгували тривалий  час  рабами,  а
потім вирішили  здійснити колосальну  аферу. Вони накупили  екзотичних  прикрас,
вкрали в абіссінського уряду кілька морських карт і відплили до берегів Росії. У
Петербурзі Ато Джозеф  представився як повноважний посол негуса  при російському
царі і вручив подарунки  та вірчі грамоти. Відстань між  столицями велика, ніхто
не став особливо дошукуватись, і хитрий араб разом із  своїм другом і порадником
кілька років прожив при  царському дворі  в  Петербурзі. Якось, набивши чемодани
різними цінностями, друзі оголосили,  що їдуть додому  «відпочити», їм  передали
цінні подарунки  для  Менеліка… і шукай вітра  в полі.  Обидва двори лише  через
довгий час довідались правду  і марно шукали самозванця, який  зник у невідомому
напрямку.

Наш накуда  п'ять  місяців  жив на борту «Форміки» і жодного разу не наважувався
залишити нас  крабам  на споживу  або переконати  нас відвезти його до  Європи і
відрекомендувати, як аташе Ефіопії при  головній квартирі НАТО або  англійському
міністерстві  іноземних  справ. Він  виявився розумним хлопцем,  мав надзвичайну
силу і виносливість, проте в ньому не було нічого романтичного.

Знайти  його нам  допоміг Шейх Шеріфф.  Цей  святий славиться тим, що знає  всіх
накуд  Червоного моря. До нього  нас повів великий гамірливий  і брудний натовп,
який  зростав  кожної   хвилини.   Шейх   Шеріфф  вискочив  з  якогось  завулка,
підстрибуючи на обох  ногах зразу.  Одягнений він був у  все червоне, розмахував
прапорцем такого ж кольору і голосно співав гімни.

Незчисленний  натовп  оточив нас щільною стіною, і Вайлаті першим почав розмову,
яка по-італійськи мала приблизно такий перебіг:

ВАЙЛАТІ. Скажи мені, друже, хто в цих краях найкращий накуда?

СВЯТИЙ    (_співає,_два_рази_підстрибує_на_місці_і_розмахує_прапорцем_).   Аллах
великий, треба молитися аллахові!

ВАЙЛАТІ (_цілком_серйозно_). Чудово, мій друже, але скажи… і т. д.

СВЯТИЙ  (_співає,_підстрибує_три_рази,_розмахує_прапорцем_).   Недовідомі   путі
аллаха, пророк вчить славити аллаха!

ВАЙЛАТІ (_терпляче_повторює_ту_ж_саму_фразу_).

СВЯТИЙ                                            (_так_само_співає,_підстрибує,
говорить_те_саме_з_незначними_відхиленнями_на_тему_про_те,_що_сказав_аллах_).

Хвилин  через п'ятнадцять у Вайлаті вривається терпець, і він, розводячи руками,
обертається до нас і розгублено говорить:

— Ходімо звідси… Він божевільний.

Не встигаємо  ми відміряти кілька  кроків, як нас  наздоганяє  святий і  бурмоче
по-італійськи:

— Ходити за мною, я тебе привести до накуда, а за це ти дай мені два долар!

Так «Форміка»  придбала  лоцмана,  молодого хлопця  Азгодома,  з Данкалії,  дуже
вправного і надзвичайно працьовитого.

Та що з того, що ми маємо досвідченого накуду! Минув цілий тиждень, а дозволу на
в'їзд у Дахлак ми ще не маємо.

Вайлаті крутиться, як муха в окропі. Букер їздив аж до Асмару, а  дозволу нема й
нема. Нічого не вдієш, треба продовжувати працювати на Шейх-Саїді.






БАРРАКУДА АТАКУЄ




Розповім  вам  про  свою  першу  небезпечну  пригоду.  Залишивши  всю  кіно-  та
фотоапаратуру на Джорджо, я  приєднався до наукової  групи, яка збирала матеріал
досить далеко від човна.

Мені доручили відломити велику мадрепору і підняти її на поверхню. Беру молоток,
сідаю  на  дно  і починаю працювати.  Через  кілька  хвилин  відчуваю,  що хтось
дивиться на мене.  Обертаюсь,  і  за  якихось п'ятдесят сантиметрів від себе, на
рівні  грудей,  бачу  жахливу голову  колосальної  барракуди. Я  не  перебільшую
анітрохи, вживши слово «колосальної», бо потім я ні разу не бачив такої.

Тонка  і довга  (близько  двох метрів), вигнутий хвіст, нерухомі, розширені очі,
які  вп'ялися  в мене, — така  була  ця  страхітлива  риба,  славнозвісний пірат
тропічних морів. Місцеві жителі бояться барракуди більше, ніж  акули! Рот у риби
напіввідкритий,  величезний, повний довгих трикутних зубів, і це робить її  дуже
схожою на  крокодила.  І взагалі лютий  вигляд  барракуди надовго  залишається в
пам'яті.

Моє  серце починає шалено калатати.  Роблю  різкий  рух, рибина  б'є  хвостом  і
відсувається на метр далі.

Наче бомба, вилітаю на поверхню, виймаю мундштук з рота і кричу що є сили:

— Барракуда! Велетенська барракуда!

І  знов пірнаю,  бо на поверхні найнебезпечніше зустрітися з хижаком. І справді,
опинившись  під водою, я побачив, що барракуда теж піднімається. Я швидко пірнаю
униз  і  твердо  стаю  на  дно.  Місце  тут неглибоке, всього  сім-вісім метрів.
Барракуда не відстає від мене.

Чи  почули мій крик товариші?  Я  так  швидко  спустився,  що  не мав можливості
переконатися в цьому.

Хижак   починає  кружляти   навколо  мене,  підпливаючи   ближче.   (Пізніше   я
пересвідчився, що так само роблять найсміливіші  акули). Тварюка наближається, а
мені нічим навіть налякати її — молоток замалий для цього.

Прокляття,  я  ж  забув  про мадрепору!  Одламую,  ногою велику гілку  і починаю
розмахувати нею перед очима рибини.  Це впливає на неї,  і  барракуда, поступово
збільшуючи кола, зникає в хмарі планктону.






ДЖІДЖІ КОНТРАТАКУЄ




У  цю  саму хвилину  з'являється  Чекко  Баск'єрі  та  Джанні Рогі.  Кидаюсь  їм
назустріч і стаю між ними під захист рушниць.

— Та де ж вона? — трохи недовірливо питає Баск'єрі. Він, звичайно, впевнений, що
я з переляку трохи загнув про розміри, бо ми вперше зустрічаємося з барракудою.

— Вона внизу, спускайтеся, — відповідаю я. Пірнаємо.

Секунд двадцять, мабуть, ходимо по дну, нарешті… ось вона!

Чекко  та  Джанні поглядами вибачаються передо мною  за недовір'я. Вони  негайно
прикладають  рушниці, але риба  спокійно  відпливає  на  відстань, недосяжну для
пострілу.

Через  хвилину  вона зникає  зовсім. Розшуки не дають результатів. Піднявшись на
поверхню, ми  збуджено  обговорюємо  цікаву зустріч.  Недалеко  від нас  з  води
з'являється Джіджі Стюарт. Ми кличемо його до себе.

Джіджі недовірливо хитає головою.

— Добре, хай буде вже один метр, — посміхається він, почувши про розміри риби, і
щезає під хвилями.

Секунд через двадцять він, мов корок, вилітає на поверхню.

— Сто чортів! — волає  він. — Я  підстрелив її,  чуєте, підстрелив! — і піднімає
вгору уламок  рушниці, на якому безпорадно висить  пружина. Коли  ми розмовляли,
барракуда  була в нього під ногами. Пірнувши,  він опинився на відстані пострілу
від неї і вдарив, майже не прицілюючись. Через  якусь долю секунди Джіджі відчув
страшенний ривок, схопив приклад  обома руками і втримав його. Ще  ривок, і щось
сухо хруснуло.  Зламалася  рушниця! Риба з  гарпуном в тілі блискавично  зникла,
тягнучи за собою лінь з уламком ствола.

Увечері на борту «Форміки» товариші недовірливо  слухають нашу розповідь. Та нам
щастить:  в  місті  ходять  чутки, що  якийсь рибалка  сіткою витяг  велетенську
барракуду. Ми стрімголов кидаємося до нього і дізнаємося, що мертва риба плавала
догори черевом  за кілька миль від Шейх-Саїду.  Це наша барракуда, не може  бути
жодних сумнівів. Рибалка відвіз її на тукову фабрику.

Десь коло одинадцятої години ночі,  голосно  сперечаючись, ми підходимо до воріт
цього смердючого  підприємства.  Наляканий сторож відчиняє  ворота  і веде нас у
холодильник. Там ми знаходимо свою барракуду. Але, на жаль, вона вже без голови.

Тільки тепер, коли всі бачать її на власні очі, суперечки припиняються.

Сторож, тримаючи в руках барракуду, здивовано дивиться нам услід.






ВАЙЛАТІ ЗДОБУВАЄ «ГІТАРУ»




Після барракуди  надійшла черга риби-гітари. Ця  акулоподібна  риба  належить до
сімейства рохлів, яке  входить у підряд скатів. За  формою голови  рохлі являють
собою перехідний ступінь від акул до скатів.

Сьогодні  Вайлаті  після  звичайної  підготовки спустився,  нарешті,  під  воду.
Риба-гітара, палаючи цікавістю, не  витримала і обережно  наблизилася  до нього.
Бруно —  спортсмен, відрізняється  надзвичайною  кмітливістю  і  швидкістю.  Він
блискавично прицілився, вистрілив і влучив;  для  наших вчених  це  дуже  цікава
здобич.






ВІЗИТ НЕГУСА




Увечері, повернувшись до Массауа, ми повісили на кормі «Форміки» акулу-гітару за
хвіст як трофей.

Сонце вже сідало, коли ми звернули увагу на маневри американського міноносця, на
борту якого  хтось  мав плисти  в Джибуті. Несподівано  урочистість заходу сонця
порушує подія, завдяки якій нам (нарешті!) вдалося одержати перепустку в Дахлак.

З  маленького автомобіля  вискакує  товстенький  чоловічок в  білих  штанцях  та
сорочці. Обличчя в  нього розчервонілося від хвилювання та напруги, він розмахує
руками, наче намагаючись схопити щось у повітрі, кричить:

— Негус! Негус! — і біжить до «Форміки».

Його крики не дуже хвилюють  нас. Відколи  ми перебуваємо в Массауа,  вже  разів
двадцять лунав цей крик, бо імператор під  час  прогулянок  частенько  заїздив у
порт. У перший раз ми вибігли на палубу, щоб подивитися на  нього, але поступово
наш інтерес вщух.

Гладенький  панок прямував зараз до нас. Ось  він  уже  біля самого  корабля, не
перестає кричати:

— Негус! Негус! — Потім зупиняється, переводить дух і роз'яснює: —  Негус, негус
прибуде сюди зараз! Він має намір відвідати вас, скоро буде тут!

Усі  дванадцять  членів  експедиції  разом  підхоплюються  на  рівні   ноги   і,
переконавшись,  що  гладенький  панок  «не   схожий  на  пройдисвіта»,  прожогом
кидаються до кают, щоб замість купальних костюмів надіти щось пристойніше.

Від губернаторського палацу, де знаходиться  зараз резиденція негуса,  долинають
звуки труби, які сповіщають про вихід імператора. Вайлаті після короткої розмови
з панком повідомляє тим  часом,  що  найясніший гість з невідомих  дипломатичних
міркувань  не підніметься  на  борт,  а залишиться  на  пристані. Тому необхідно
розкласти  все спорядження  на землі  не пізніше, ніж через чотири хвилини, поки
автомобілі їхатимуть  від палацу до порту. Негуса,  певно, дуже  зацікавить наша
апаратура, а з пристані  навряд чи він зможе побачити її.  Неймовірно, але факт:
за чотири хвилини з трюму витягли десяток рушниць, списи,  гарпуни, респіратори,
балони, маски, ласти. Чотири хвилини на  палубі «Форміки», наче  ураган, літають
люди. Вони наскакують одне на одного, метушаться, бігають уверх і вниз по трапу,
провалюються  в люки,  перелазять через  перила,  тягнуть,  переносять на  спині
незвичайні речі…

Я сам один несу великий ящик з кіноапаратурою. Він важить з півцентнера. Хтось з
верхньої палуби кидає униз мадрепори, черепашки, засушені риби. Всі ці речі дуже
колються, і той, хто ловить їх внизу, тихо стогне.

— Здається, тепер усе? Усе.

— А черепашки?

Шість чоловік кидаються на корму, підхоплюють, наче трісочку, триметрову скриню,
стрімголов  пролітають  вузеньким  проходом уздовж лівого  борту,  зіскакують на
пристань і  ставлять скриню на  землю.  А після  цього  з  корми,  де висів  наш
сьогоднішній  трофей,  падає на пристань велетенська риба-гітара.  Глухий  стук,
немов  удар барабана,  завершує наші карколомні балетні  вправи.  За  три  і три
чверті хвилини все виставлено на пристані. Експедиція  вишикувалась.  Хай  тепер
приїздить імператор.  Вайлаті каже, що обов'язково скористається з цієї  нагоди,
щоб поклопотатися про видачу дозволу.

Екіпаж дуже хвилюється.

Вайлаті нервово дивиться на годинник, бо… імператорський поїзд не показується.

Ще добрих двадцять хвилин  ми, занепокоєно витягуючи  шиї,  вдивляємося вдалину.
Мабуть, передумав негус…

Через  годину, зневірені і розчаровані, вирішуємо повернути  на старі місця своє
майно, розкладене для огляду. Коли це  в самому розпалі праці знову лунає труба,
і ми бачимо, що вдалині, на  березі моря, з'являється кілька автомобілів. У всіх
нас одночасно вихоплюється крик. Знов усі  зриваються, наче від укусу тарантула,
хапають різні речі і розкладають швиденько на пристані.

— Здається, тепер усе? Усе.

— А черепашки?

Шість  чоловік (ті самі, що  й  раніше)  кидаються  на корму, підхоплюють,  наче
трісочку, ту саму  триметрову  скриню, стрімголов  пролітають вузеньким проходом
вздовж лівого борту, зіскакують на пристань…

Негус  уже близько. Синій кадилак притишує хід, але.  не  зупиняється. Імператор
через віконце розглядає «Форміку», розкладені на пристані речі та вишикуваних  у
шеренгу членів  експедиції. Він вітає нас, киваючи головою. Потім ми довідалися,
що  негус  мав  завітати  до  нас перед  посадкою  на  американський  військовий
корабель. Час посадки  був визначений  точно. Візит не  відбувся  тому, що негус
прибув у порт із запізненням.

Я  вирішив  будь-що  побачити  негуса, і  тепер мені залишився  єдиний  вихід  —
пробитися  до  нього  під   час  посадки.  На   щастя,  американський   корабель
пришвартувався метрів за сто від нас. Наче перепусткою, розмахуючи кіноапаратом,
я  кинувся слідом за  автомобілем.  Похапцем  пробіг  між  двома  рядами  солдат
абіссінської імператорської гвардії (кожний на зріст майже два метри), які взяли
на  караул, і  зупинився  недалеко від  імператора, який  виструнчився,  коли  з
міноносця «Дакстері  Бей» пролунали перші залпи салюту. З  кіноапаратом у  руці,
одягнений не зовсім так, як треба, я рискував наразитися на неприємність.

Але проґавити такий випадок! І ось я перед негусом.

Він стоїть струнко, тримає руку біля  козирка білого кашкета і скоса дивиться на
мене.  На  темному  обличчі,  порослому  густою чорною  бородою, блищать  колючі
насмішкуваті очі.

Салют  закінчився, і  негус не кваплячись прямує до  трапа.  Міноносець  починає
давати довгі гудки. Все йде так, ніби в американському кінофільмі. Остання сцена
ніби повністю  запозичена з  книг, де  розповідається  про  деспотів  екзотичних
країн, які володарювали  в сиву  давнину. Можна  було  б не  повірити, та все це
відбувається на  моїх  очах. Слідом  за імператором  у білому  вбранні по  трапу
піднімається  дідок з покривалом на  спині  і з червоною пов'язкою на шиї. Своєю
зовнішністю він нагадує персонаж з фільму Де Сікка.

Гладкий панок, той самий, що примусив нас виконати гімнастичні вправи у швидкому
темпі, сповістивши про прибуття  імператора, розповів мені потім історію  дідка.
Це рас [РАС  — вождь племені.] Хасан. У 1935 році він одним  з перших підкорився
італійській армії, яка вступила в Ерітрею.

Повернувшись  до влади, негус наказав відрубати голови всім расам  —  зрадникам.
(Обурюватись  нема чого — в так званих цивілізованих країнах їх спіткала б гірша
доля за  значно меншу  провину).  Хасана з якихось  міркувань,  незрозумілих для
європейців,  покарали  інакше. Старого  раса на все  життя прирекли  невідступно
ходити слідом за імператором, щоб «бути присутнім при його тріумфах».

От вам і вся історія.

Легкий і елегантний «Дакстері Бей» залишає порт Массауа.

Поруч з Хайласом Селассіє на палубі стоїть американський адмірал, а позаду — рас
Хасан, приречений бути присутнім при тріумфах негуса… на все життя…






ЙОГО ВИСОКІСТЬ БІДУОДДЕД АНДЕРГАЧЧЕУ МАССАЙ




Замріяний,  плентаюсь  назад  до «Форміки», переживаючи  в  душі події  останніх
п'ятдесяти хвилин.

Та,  як  виявляється,  не все ще закінчилось. До воріт  порту наближається довга
валка автомобілів, які супроводжували імператора. Раптом бюїк, що йшов попереду,
звертає праворуч і їде до «Форміки». Валка тягнеться за ним.

Метушня, сигнали машин, горлає натовп…

Я кидаюсь бігти, щоб скоріше довідатись, що сталося. Коли підлітаю до «Форміки»,
Вайлаті  вже  знайомить  його  імператорську  високість  Бідуоддеда  Андергаччеу
Массая, віце-короля Ерітреї, з членами експедиції.

Віце-король зацікавлено розглядає усе, що  йому показують, і, не звертаючи уваги
на  загальну розгубленість, голосно висловлює своє захоплення.  Букера зненацька
охоплює бажання сфотографуватися разом з високопоставленими особами. Він передає
дружині фотоапарат, щоб вона зробила знімок. Час вже  пізній,  і бідолашній Енці
доведеться фотографувати за допомогою фотолампи. Вона розгубилася і  хвилюється,
довго розпитуючи, яка потрібна  відстань, діафрагма,  видержка.  Кінець  кінцем,
лампа ненароком  спалахує і засліплює  на  добрих  п'ятнадцять  хвилин півдюжини
очей, в тому числі й світлі очі віце-короля.

Та хіба це зупинить ентузіастів!

Віце-король радіє  нашій апаратурі, наче дитина іграшкам у вітрині магазину. Він
потім неодноразово їздив з нами ловити рибу у супроводі рухливого і симпатичного
Тедла  Байру,  прем'єра Ерітреї.  А зараз, перед  тим,  як поїхати,  віце-король
заручається словом честі Вайлаті, що  той навчить його рибалити під водою. Бруно
з радістю погоджується і, скориставшись  випадком,  негайно заводить розмову про
перепустку на Дахлак.

— Ви ще й досі не одержали перепустки? Доводиться самому про все дбати!

Наступного дня,  шостого лютого  (ось яка  влада Андергаччеу!), дозвіл, нарешті,
видано.






ДАХЛАКСЬКИЙ ЩОДЕННИК









_Діссей,_7_лютого_



чора  цілий   день  «Форміка»  йшла  повним  ходом.  Вайлаті  покликав  нас   на
капітанський місток. Вивчивши морські  карти  Дахлаку,  ми  вирішили розпочати з
острова Діссей у затоці Зула на півдні архіпелагу.

О пів на дев'яту показалася довга смужка острова. Впадає в очі ламана лінія гір,
пагорбів та горбочків, їх  забагато на цьому  клаптику землі. Де-не-де  стирчать
миршаві  африканські дерева. «Форміка» огинає  острів  зі сходу і кидає  якір  в
невеличкій  бухточці, на березі якої  причаїлося маленьке село. Але  ми не  дуже
цікавимося навколишнім пейзажем: треба перевантажувати обладнання на човни.

Наукова  група  Баск'єрі  перша  вирушає  шлюпкою  до  коралового  бар'єра.  Він
перетинає бухту з півдня на північ.  Другий човен повертає  в напрямку рифу, про
який  накуда  розповідає,  що  він  править   акулам  за  «клуб».  Це  зовсім  з
протилежного боку від коралового бар'єра.

Вайлаті, Манунца та я відчалюємо від борту «Форміки» останніми.






ХАЩІ ВОДОРОСТЕЙ




Хвилин через тридцять,  знайшовши ділянку більш-менш прозорої води,  ми вимкнули
мотор  і  спустилися  у воду,  щоб зробити  розвідку, але від  човна  далеко  не
відходили.

Надзвичайне  видовище постало  перед нами: з  глибини  близько  двадцяти  метрів
піднімаються червонувато-коричневі хащі.  З усіх боків нас обступили густі  гаї,
що утворюють таємничу тінь. А над  цими підводними джунглями плавно погойдуються
поодинокі надзвичайно  довгі  водорості,  па  яких  ростуть переповнені насінням
шишки,  схожі  на  кипарисові.  Міріади   малюсіньких  рибок,  чорних  з  білими
цяточками,  живуть  у  цьому підводному  лісі.  Трохи  далі  метушаться  зграйки
сріблястих трахінотів. Перед тим як спуститися, ми з Вайлаті одяглись у  захисні
костюми, і недаремно, бо водорості жалять, коли до них доторкнутися.

Посуваємось підводними хащами. Двоє чоловіків, одягнутих у чорні гумові костюми,
ледве  прокладають  собі дорогу  крізь  червонуваті  зарості.  Двоє  дослідників
Шостого континенту спустилися в один з своїх заповідних лісів з новим завданням:
назбирати   різних   водоростей  найцікавіших  видів,   галузочок  з   підводних
мадрепорових кущів,  зразків різноманітних рослин. Свою здобич ми прив'язуємо до
коркових поплавців, вони виринають на поверхню, а  там їх підбирає човен. Перший
спуск в районі  Дахлаку  —  одночасно  перша показова  спроба  освоєння  Шостого
континенту.  Зараз  нам треба якнайбільше назбирати підводних рослин, а Баск'єрі
потім  з'ясовуватиме можливість їхнього  використання. Навіть  тепер  уже  можна
впевнено  говорити  про те, що в недалекому майбутньому людина розпочне справжнє
підводне   землеробство,   «культивуватиме»   водорості,   які,   за   новітніми
дослідженнями, дуже корисні (мається на увазі також і поживність цих рослин).

Але  сьогодні ми обмежуємося тільки передбаченням такої можливості і не шкодуємо
зусиль, щоб внести й свою частку в цю справу. Ми прийшли в Червоне море як перші
дослідники Шостого континенту і зовсім не обираємося колонізувати його.






АКУЛА, ЩО ВІДКУСИЛА ШМАТ ЧОВНА




Дві інші групи  в цей час зустрілися з акулами. Діставшись до легендарного рифу,
загін Букера спустився в таку каламутну воду, що в ній не помітиш навіть і кита.
Коли  Букер  вирішив перейти  на  інше місце, повз нього проплила невелика акула
метра півтора завдовжки. Йому вдалося поранити  її. Хоч і  маленькою була акула,
але коли її витягли на поверхню, вона виявила неабияку силу — вгризлася зубами в
дерев'яне дно човна і відкусила добрячий шматок.

Джіджі Стюарт в іншому місці — може, якийсь кілометр на північ, — теж підстрелив
невелику акулу. На відміну від Букера  він зустрівся з нею на мілині — метра два
від  поверхні.  Легко поранена акула,  розпочавши свій шалений танок,  заплутала
лінь у мадрепорах. Спливаючи кров'ю, вона пручалася і била хвостом. Стюарт міцно
вчепився за рушницю («Від мене не втечеш!») і  тримався на ногах деякий час. Але
незабаром посипались такі удари,  що  він не  міг встояти.  Навіть здалеку  було
добре видно, як він борсався  в густій піні, пірнав під  воду  і знов виринав на
поверхню. Над водою мелькала  то  його рука,  то нога. Рогі та Чекко кинулись на
допомогу, але поки вони  підплили,  акула останнім ривком розтрощила  мадрепору,
розірвала лінь і зникла, щоб вмерти десь у затишному куточку.

Зайнявся   день.   Білі  хмаринки  закрили  сонце   і  трохи  пом'якшують   його
гостро-пекуче проміння. Нам дуже зручно працювати в приємно розсіяному світлі.

А на  узбережжі Данкалії, кілометрів  за  тридцять  звідси,  лежить пустеля. Там
сонце палить з пекельною силою — біла імла клубочиться на обрії.

Опівдні робимо короткий перепочинок — і знову за роботу.

Дванадцять  чоловік   під  водою:   фотографують,  полюють,   збирають   поліпи,
спостерігають  крабів,  мандрують  в  глибинах моря  з  кінокамерою,  стежать за
поведінкою акул.

Нарешті!  Експедиція  працює  так, як і  мріяв Вайлаті. На  морському дні  кожен
зосереджено займається своїми справами — точнісінько так, як і на суші.

Дуже хочеться, щоб нас побачили  сьогодні ті, хто вважає химерними наші ідеї! На
хвилинку  я  замислююсь  над  Можливостями,  що  відкриваються   людині  тут,  у
незвичайному середовищі. Десять чоловік та  дві жінки  знаходяться  під водою на
глибині  п'ять…,  дванадцять…, вісім…,  тридцять…, два…,  шістнадцять  метрів  і
спокійнісінько працюють. А сьогоднішній день нічим не відрізнятиметься від сотні
інших днів нашої праці на Шостому континенті.



_Діссей,_8_лютого_



З  чорної глибини за  краєм  мадрепорового  бар'єра,  поміж  двох великих рифів,
утворених зонтичними коралами, з'явилася акула і пливе просто на мене.






ОЧІ АКУЛИ




Я  саме спускався  похилою мілиною, що велетенським  карнизом оперізує північний
берег острова, де зараз  працює експедиція. Тут і відбулася наша  зустріч. І ось
тепер, уникаючи  різних  рухів,  ми обережно  наближаємось один до  одного. Я не
хапаюсь,  як  дехто  інший, за  рушницю, з якої стирчить гострий кінець гарпуна.
Можливо, цим і пояснюється сміливість акули, а може, вона зацікавилась червоними
ластами, які  я випадково надів сьогодні замість чорних… Одне  слово,  думай  що
хочеш,  а вона пливе просто мені назустріч.  Відстань між  нами  скорочується до
двох  метрів, і тут «приятелька» повертається  до  мене хвостом і не  кваплячись
віддаляється. Затримуюсь біля  якогось  виступу і чекаю,  що  буде  далі.  Акула
зробила розворот і тепер підпливає  збоку,  мабуть, щоб краще  бачити  мене.  Її
жовтувато-зелені очі з вузенькими чорними щілинками світяться, наче в кота. Вони
й справді залишають незабутнє  враження.  (Місцеві  рибалки ледве не  вмирають з
переляку,  коли  їх човен  опиняється ненароком вночі  серед зграї акул, бо море
тоді  світиться  жовтувато-зеленими вогниками, які виконують свій химерний танок
навколо маленького рибальського урі).

Акула ні на мить не спускає з мене свого страшного погляду. Вона, очевидно, хоче
довідатись, що я за  риба,  її так і  тягне підплисти  до  мене ближче, і тільки
страх примушує дотримувати певної дистанції. Акула майже закам'яніла переді мною
і не знає, що робити далі.

Та  раптом вона наче  стискається  у  клубок,  потім  рвучко  розпрямляється  і,
шугнувши наді  мною, описує широке півколо і швидко зникає. Так акула виходить з
важкого для нас обох становища.

На поверхні  відкриваю подарований  мені Вайлаті «Визначник акул». Покопавшись у
ньому, переконуюсь, що зустрівся з «чорним плавцем» — акулою-чорноперкою.

Власним  човном  приїхали  до  нас  шановні  гості:  італійський та  британський
посланники  в Ерітреї. Їх проймає  дрож, коли я  розказую про зустріч  з акулою.
Потім гості  з великим зацікавленням слідкують за складною операцією перезарядки
кіноапарата.

У нерухомому повітрі чітко лунають голоси, чути далекий гуркіт моторних човнів —
стоїть мертвий штиль.






ЛЕТЮЧИЙ ДИСК




Нам добре чути шум полювання на велетенського ската. Рибина запекло пручається і
не дає людям витягти себе на поверхню. Ніби над самим  вухом лунають схвильовані
крики  та команди. Це Букер, ведучи двобій зі  скатом, вискакує  три  або чотири
рази з води і знов пірнає на дно. Потім вибухає переможний галас: рибу витягли з
води.

Скат  виявляється  чудовим  екземпляром «летючого  диска».  Він  наче  зійшов  з
малюнків  американських   журналів:  круглий,  сплющений  зверху  й  знизу,  дві
темнуваті кульки замість очей.

Увесь  він — чисто жовтого кольору. На  спині, вкритій товстою шкірою,  стирчить
безліч маленьких колючок. Букеру вдалося підстрелити ската, коли він пустував на
піщаному  дні.  Шкіра  така  тверда,  що  її  пробила   тільки  наша  надпотужна
пневматична рушниця.

Але поранити таку рибину — ще не все. Важить вона  майже півцентнера,  і витягти
її на поверхню виявляється справою нелегкою.

На допомогу Букеру  спустився ще один водолаз. Він  теж вистрілив  у ската, який
шалено пручався. І тільки після цього  вдалося  порівняно легко втягти  рибину в
човен.






БІЙ З МУРЕНОЮ




Після  зустрічі  з  акулою-чорноперкою  я  знов  пірнаю  на  дно  з метою  зняти
велетенський  кораловий  «лист» на поверхні колонії мадрепор. Кличу на  допомогу
Джорджо, вибираю  місце для  зйомок  і наказую йому «крутити», як  тільки я  дам
освітлення.

Джорджо пірнув і влаштувався біля щілини в підводній скелі. Підходжу до коралів,
обертаюся, щоб  перевірити, чи  все як слід, і  бачу, що на  дні  лежить  тільки
кіноапарат, а Джорджо немає. Шукаю  його очима і помічаю, що він ракетою  летить
на поверхню. Піднімаюсь услід за ним, щоб довідатись, в чому справа.

— Мурена! Здоровенна мурена майнула в мене перед самісіньким носом!

— Де?

— Отам, унизу, де я лагодився знімати. Вона висунула голову з ущелини.

Я кидаюсь у  розвідку,  поки  Джорджо  заряджає  рушницю.  Справді,  велетенська
мурена.  Голова  її  стирчить  з  щілини,  злегка  похитуючись, підступні  очиці
вп'ялися в моє обличчя, паща  хижо розкривається й  закривається.  Легко  уявити
собі переляк  Джорджо, коли він зненацька побачив  перед  собою таку потвору. Та
ось  він вже  повернувся, тримаючи  в руках рушницю. Стріляти  треба обов'язково
вдало: якщо легко поранити мурену, це скінчиться погано для мисливця.

Постріл  блискучий! Сталевий спис  уп'явся  мурені  трохи  позаду голови, і риба
негайно ховається в норі. Кинувши  рушницю,  Джорджо  вхопився  за кінець списа,
вперся широко розставленими ногами в дно і  тягне її догори,  пропускаючи спис у
себе між колінами. Але сталося щось неймовірне… Джорджо напружує усю свою чималу
силу, але не  тільки не  може  витягти мурену, а  навпаки, мурена  поволі втягує
списа  в нору і примушує Джорджо  згинатися нижче й нижче. Я  весь час знімаю на
плівку цю унікальну сцену, а потім кидаю кіноапарат і ледве встигаю вхопити спис
за  самий кінчик,  Що залишився  ще  зверху. Тепер ми  тягнемо вдвох  з Джорджо.
Здається,  ось-ось  мурена  буде нашою.  Подвоюємо  зусилля, ще трохи!  Раптом —
трісь, і ми поточилися назад: загартований сталевий гарпун з вістрям хитромудрої
конструкції переламався.

Виринаємо на поверхню й засапані кидаємось горілиць на дно човна, хай їм трясця,
тим муренам! На біса вони нам здалися!

Деякий час лежимо нерухомо, підставивши обличчя сонячному променю. П'ять, десять
хвилин… може, півгодини пройшло, хто знає! Раптом лунає нелюдський крик. Галасує
Цекка.

— Сюди,  швидше сюди!  Човен!  Човен давай! Я підстрелив  колосальну  мурену! Та
хутчіш повертайтесь!

Ми  щодуху веслуємо до місця, де вода скажено  вирує,  неначе хтось  довжелезним
нагаєм  хльостає по  ній,  а на поверхню  раз  у раз виринає то голова, то  рука
Цекки. За кілька хвилин у човен разом з ним плюхається величезна мурена, підбита
вдалим пострілом. Як ми  переконалися  згодом,  вона  важила близько  тринадцяти
кілограмів.

Ми  з  Джорджо захоплено розповідаємо про нашу зустріч з  такою ж гадиною, а нам
ніхто не йме  віри!  Раптом  нам  обом  закрадається в душу підозра. Коли  Цекка
добиває мурену ножем, ми, як по команді, кидаємось, щоб оглянути її… Так і є — у
рибини з шиї стирчить уламок нашого гарпуна!

— Ти диви! Звідкіля узявся  гарпун? — дивується простодушний Цекка, спантеличено
оглядаючи уламок.

— А звідтіля! — відповідає Джорджо і подає йому наш обламаний гарпун.

Ми негайно фотографуємо чудову мурену, — спільну здобич аж трьох мисливців.

Пізніше  ми набули чималого  досвіду полювання на  мурен. Виявляється,  все дуже
просто. Зовсім непотрібні здебільшого марні намагання витягти поранену  мурену з
нори  за кінець гарпуна. Цим  викликається шалений опір  рибини  (адже, ми маємо
справу з могутнім створінням, сили якого в смертельну хвилину значно зростають).
Треба дати їй  спокій.  Поранена мурена  стікає кров'ю і  швидко знесилюється  в
запеклій  боротьбі з гарпуном, бо вона саме його вважає своїм ворогом і за всяку
ціну намагається вбити, звиваючись та кусаючи його.

Треба  через деякий  час повернутися  до нори 1  спокійно, без  боротьби підняти
мурену на поверхню.



_Дахлак_Кебір,_9_лютого_



Діссей залишається за кормою, а ми  прямуємо  до найбільшого острова архіпелагу,
до  Дахлак  Кебіру,  або  «Великого Дахлаку».  Він  приблизно вдвоє  менший  від
Корсіки.

Три години ходу, і обрій перекреслила довга червонувато-коричнева смуга — береги
нашого острова.

«Форміка» кидає якір у широкій протоці. Острів цей вулканічного походження. Ще й
досі не стерлися тут сліди  розбурханої вогняної стихії. Береги протоки  розмила
вода,  величезні  чорнуваті і  червонуваті  брили  нависають  над морем. На тому
рівні,  куди досягають  хвилі  прибою, берег  глибоко  підмило,  і  він  нагадує
велетенську  терасу.  Колись,  як  люди  прилетять  на  Марс  і  попливуть  його
знаменитими каналами, їхня подорож, можливо, нагадуватиме нашу.

Ввечері сідаємо на  джип  і  вирушаємо  оглядати  околиці.  Часто  зупиняємося в
злиденних селах, де нас зустрічають з неодмінною арабською гостинністю, від якої
ми зазнаємо чимало  неприємностей. Досить  сказати, що  кожному з нас доводилося
випивати одну за одною дві-три чашки  кави,  дві-три чашки  чаю та з'їдати яйце.
Щодо  яєць,  то  тут ще так-сяк  можна  примиритися,  але  чай і  кава!  Замість
очікуваного аромату в ніздрі  б'є нестерпний запах смаженого м'яса. Спочатку нас
охоплює легкий переляк, який  до  вечора перетворюється на відчай, а безжалісний
Мазіно пророкує, що нас обов'язково почастують ще свіжим верблюдячим молоком…

На  щастя, його  пророкування  не здійснюється. Частуючи нас, господарі заводять
свої звичайні розповіді, в яких головну роль відіграють акули.






ЛЕГЕНДИ ПРО АКУЛ




Першим  почав розповідати молодий  данкалець.  Від нього  ми почули  історію про
велетенську акулу, яка жила всередині потопленого корабля.

— Трюм  його був набитий  скринями,  повними  срібних талярів. Удень  місце,  де
затонув корабель, охороняв вартовий у човні, тому ловці перлин таємно пірнали на
розшуки скарбів уночі. Та акула пожирала всіх і день у день ставала все більшою.
Через два  роки  вона  перетворилася на  велетенське  страховисько.  Якось  вона
проковтнула прекрасного юнака, найвідважнішого на острові  ловця перлин.  Батько
юнака, хоч був  уже  старий  і  тяжко  хворий, присягнувся помститися  за синову
смерть.  Він насадив на великий сталевий гак  цілу козу і поплив на своєму урі в
море.  Акула зразу ж схопила  приманку і почала так шалено пручатися, що підняла
справжню  хмару  рожевої   піни.  Двобій  тривав  багато  годин,   але   урі  не
перевернувся,  і старий  витримав божевільний опір. Поступово акула слабішала, і
аж на світанку  виплила на поверхню білим черевом догори. Усе село висипало тоді
на берег. Старий підплив до натовпу, тягнучи за собою семиметрову акулу.

На наших обличчях, мабуть, відбивається недовір'я, бо молодий данкалець додає:

— Ось зачекайте трохи, побачите на власні очі! — і виходить з халупи. Чекаючи на
нього, ми наслухались  ще багато історій про велетенських акул-людожерів, які то
відгризали рибалкам руки та ноги, а то й зовсім позбавляли їх життя.

Відчиняються двері, і заходить молодий данкалець. Він несе дві величезні щелепи.

— Ось голова тієї акули, — каже він і кладе свою ношу на підлогу перед нами.

Голова велетенської  акули,  яку переміг  старий рибалка… Виходить, що  це чиста
правда! Ми обмацуємо і розкриваємо  щелепи. На  кожній  три  ряди  зубів,  трохи
зігнутих, з нерівними краями. Найдовші досягають  п'яти сантиметрів… Від  такого
видовиська стає  моторошно.  Відірвавши  очі  від  акулячих  щелеп,  зустрічаємо
переможно-задоволений погляд юнака.

— Бачили? — питає молоди данкалець. — Тепер вірите?

Так,  тепер  віримо. Баск'єрі  каже, що по щелепах можна визначити розміри риби:
вага — п'ять-шість центнерів, довжина — близько  семи метрів. Це тигрова акула —
небезпечний хижак.

«Тигри», як розповідають місцеві рибалки, мають чудовий зір  і цим відрізняються
від  інших, акул, які через свою  короткозорість покладаються виключно на  слух.
Плаваючи під самою  поверхнею з виставленими з води очима, тигрова акула помічає
невеличке  урі на відстані трьох миль. Побачивши  човен,  хижачка бере потрібний
напрямок,  поступово  збільшує  швидкість  і  з  розгону  налітає  на  посудину,
перевертає  її страшним хвостом,  і рибалка, не встигши отямитись,  потрапляє до
неї в пащу.

Після розповідей про акул ми заводимо розмову про життя на острові, про сільське
господарство  та рибальство.  Вайлаті звертає  увагу  на охлялих корів,  що, мов
примари,  сновигають   поміж  злиденних  хиж.  Господарі  скаржаться  на   бідну
рослинність  Дахлаку  та  нестачу  кормів  для худоби.  Один з  місцевих жителів
втручається  в  розмову і розповідає,  що  >він збирає і  сушить  викинуті морем
водорості, запасаючи таким чином корм корові. Ця розповідь знов навертає мене на
давню думку про використання багатющої флори морського дна. Якби була можливість
збирати   деякі  види  водоростей  на  силос,  нужденне   населення   посушливих
приморських  областей  могло  б   перетворити  глибини  моря  на  джерело  свого
добробуту. Хто зараз скаже, скільки  напівмертвих островів  перетворилося б тоді
на квітучі плантації!

Повертаємося на «Форміку». В дорозі нам світить  чарівний місяць.  Ми нетерпляче
чекаємо початку справжньої дослідницької роботи, бо всі ці історії, в яких важко
відрізнити правду від фантазії, розмови на милі серцю підводні теми (про акул та
водорості) запалили нас і сповнили через  край  бажанням  глибше ознайомитись  з
Шостим континентом.



_Дахлак_Кебір,_10_лютого_



У  мене  не  гаразд з шлунком,  може,  від  учорашніх  історій, може,  від пива,
випитого сьогодні  ранком зразу  ж після молочного сніданку. Через десять хвилин
після  того, як  шлюпка  одійшла  від  борту  «Форміки», в животі у  мене почало
різати.  Нічим не допоможеш!  Треба  повертатися на  судно.  На  палубі  в  мене
запаморочилось  у  голові, і  почалася  гарячка — перша  ознака сонячного удару.
Нерухомою колодою я пролежав аж  до вечора.  За  цей час відбулася  сила-силенна
цікавих подій. А коли повернулися човном Вайлаті,  Джорджо та Мазіно і я побачив
акулу,  яку вбив  Бруно Вайлаті, почув схвильовані розповіді товаришів  про свої
пригоди, мені ще  погіршало з  досади, що якась смішна хвороб  перешкодила  мені
взяти  участь у сьогоднішньому полюванні. Я  так  засмутився,  що лихоманка знов
повернулася до мене.






ДВАДЦЯТЬ АКУЛ ПРОТИ ДВОХ ЛЮДЕЙ




З чужих слів переказую події, які сталися цього ранку. Було близько одинадцятої,
Мазіно залишився в човні, Джорджо зійшов на берег, щоб зробити кілька знімків, а
Бруно Вайлаті спустився під воду за кілька миль від нашої стоянки.  Він  помітив
великого  дентекса, підкрався до нього і  вистрілив. Риба почала  шалено битися,
полилася  кров.  Через кілька секунд  з'явилася велика  акула  і  кинулася,  щоб
схопити  пораненого дентекса. Поки  Джорджо  Равеллі  встиг підплисти  на заклик
Вайлаті, налетіли нові акули, і на  цьому місці  море  закишіло  хижаками. Акули
були не великими, але й не дуже маленькими, кожна мала  два-три метри завдовжки,
їх назбиралося штук двадцять.

Серед нас  тільки Джорджо не зустрічався ще  з  акулами, в той день він  прийняв
бойове  хрещення.  Він  і  Вайлаті  разом  почали  спускатися  униз,  озираючись
навкруги.  Вайлаті  тримав  рушницю  напоготові,  а Джорджо  фотографував. Акули
випливали  з  глибини  і, мов  блискавки,  носилися  навколо  них  угорі, внизу,
праворуч, ліворуч…

Потім Джорджо розповідав мені:

— Я ніколи в житті не забуду цього видовища!

Мазіно сміючись додав: «Коли ці двоє божевільних були під  водою,  вода  кипіла,
мов у казані, від акулячих плавців, які розсікали поверхню».

Кілька  хвилин  пробули вони  вдвох серед  акул.  Потім  Вайлаті  прицілився — і
сталевий  гарпун уп'явся  в  тушу одної з хижачок.  Людина  вперше  вистрілила в
акулу.






ПОЛЮВАННЯ НА АКУЛУ




Якщо бути точним, цей постріл не перший. Члени нашої експедиції вже зустрічалися
з акулами — сам Вайлаті підстрелив рибу-гітару, Букер  — невелику акулу, — і  до
нашої експедиції в багатьох морях земної кулі люди стріляли  з підводних рушниць
у малих або практично безпечних акул.

Але це  був перший  постріл  у  досить велику  мільбертову  акулу,  представницю
підрозділу риб-людожерів. Людина зробила  цей постріл у дуже невигідних для себе
умовах: в самій гущі хижаків, на досить значній глибині і в каламутній воді.

Ось як це відбулося. Вайлаті витяг з тіла дентекса гарпун, перезарядив рушницю і
знову спустився  під воду.  Одна з акул  підпливла  на  відстань пострілу. Бруно
почав  заходити  збоку.  Саме  в цей  момент  Вайлаті,  напруживши м'язи,  різко
повернувся… Забринів метал, хижачка з силою вдарила хвостом, щоб втекти… Влучив!
Чудовий постріл!

Настав  напружений момент.  Що  робитиме  далі  акула?  Як поводитиметься  решта
хижачок?

Акула почала відчайдушно борсатися, вода  порожевіла. Зараз  втече,  треба  щось
робити! Втече не  тому, що має велетенської сили хвіст,  а  просто потроху почне
тягнути вбік. Постріл вдалий (гарпун уп'явся на рівні зябрових щілин, саме проти
серця і печінки),  і все ж таки  кожна інша риба опиралася б набагато завзятіше.
Зразу ж  після  пострілу Вайлаті  взяв Джорджо  за  руку, щоб  той допоміг  йому
«гальмувати», коли акула,  бува, дуже сильно потягне. Але потреби в цьому немає.
Цариця  моря тягне їх  ще кілька  метрів, потім  слабне  і, переможена, припиняє
опір.

Тепер  здобич  треба підняти на поверхню. Настає момент «виплиття». Та невідомо,
що робитимуть інші акули, які  крутяться поблизу. Чи накинуться вони на вмираючу
акулу, як про це часто розповідають, чи нападуть на людину, що вбила їх родичку?

І натяку немає на щось подібне. Акули продовжують спокійно плавати,  наче нічого
й не сталося, а  потім  лякаються чогось  і зникають. Вайлаті живий  і здоровий,
сповнений гордощів, випливає на поверхню і спокійнісінько вантажить у човен свою
здобич.

Сьогоднішній випадок  має  для  нас виключну цінність, і  не тільки з  наукового
боку. Поряд з цілою  низкою питань експедиція повинна з'ясувати, наскільки акули
небезпечні для  людей, що  працюють на  Шостому  континенті. Постріл  Вайлаті не
тільки ствердив наше припущення, що акули не нападають на людину першими, більше
того, він довів, що вони не кидаються на мисливця і тоді, коли розтривожити їх і
навіть поранити. А з цього можна зробити переконливий висновок, що  славнозвісні
хижаки не такі вже страшні для водолазів.

До  того ж мисливець полював на дуже небезпечну представницю акулячого роду,  та
ще й на очах у цілої зграї родичок.

Вайлаті,  Мазіно  та  Джорджо зв'язують  кінці весел,  приладнують  до них  гак,
ставлять цю споруду  на кормі і вішають  на ній  струнке і граціозне тіло акули.
Надзвичайний трофей урочисто везуть на «Форміку».



_Протока_Нокра,_11_лютого_



Вчора мене била,  тіпала, мучила лихоманка, температура досягла сорока градусів,
а сьогодні все наче рукою зняло, тільки ослаб трохи.

Обережно  питаю у  «начальства»  дозволу  поїхати разом  з  усіма  при  умові не
спускатися  під  воду.  При  бажанні відповідь  можна  вважати  позитивною, і  я
кваплюсь зайняти місце в човні, куди товариші вже складають спорядження.

Експедиція сьогодні знову вирушає в широку протоку  між островами Великий Дахлак
та Нокра. Під час цієї подорожі ми вперше знайомимося з Ідрісом. Це один з трьох
відчайдушних човнярів, яких ми^тут найняли, йому  років тридцять, обличчя завжди
сумне, навіть скорботне. Великий ніс стирчить далеко вперед, домінуючи над усіма
іншими рисами  обличчя. На  руці,  біля  ліктя, Ідріс  носить браслет,  на якому
висять срібні та шкіряні коробочки.  На моє  запитання  він  відповідає, що  там
лежать молитви про  щастя,  здоров'я, любов та від сліпої кулі. Досить потрусити
рукою такий своєрідний  «автоматизований» молитовник  — коробочки задеренчать, і
молитви дійшли куди треба. Зручно  — не треба витрачати зайвого часу, щоб читати
їх по п'ять разів на день.






П'ЯТЬ ПОСТРІЛІВ ПО ВЕЛЕТЕНСЬКОМУ БАГАТОКОЛЮЧНИКУ




От ми й на  місці. Товариші  по черзі зникають у  мінливих хвилях  і тільки мені
одному  доводиться  сидіти  в  човні,  прикривши  голову   якимось  чудернацьким
ковпаком. Усі пірнули під воду, настала  тиша. Та стояла  вона недовго…  Вайлаті
першим порушує її, з'явившись раптом біля самого човна.

— Багатоколючник!   Велетенський,  кілограмів  на   вісімдесят! —   кричить  він
схвильовано і зникає під водою.

Перехиляюся,  зацікавлений,  через  борт,  але  нічого  не  бачу, —  вода зовсім
каламутна. Аж ось знову показалася голова Бруно:

— Є! Поцілив! Швидше другий гарпун… Треба його добити.

Похапцем подаю йому гарпун, і він пірнає. Дивлюсь, кого б покликати на допомогу.
Видно тільки Цекку та Букера, але  вони знаходяться метрів за п'ятсот від човна,
і кликати їх марна річ, все одно не почують.

— Ради бога! Чи немає в тебе ще однієї рушниці? Ця тварюка  важить  центнер,  аж
ніяк не менше, вона поламала другий гарпун. Тільки швидше!

Я віддаю йому свою рушницю — іншої в човні немає, —  і Вайлаті втретє  пірнає  в
глибину. Та що ж це таке? Невже через якийсь там біль у животі я мушу пропустити
таке видовище? Хапаю маску,  ласти,  надіваю  їх і, забувши  про поради  друзів,
кидаюсь у воду.  Спустившись на дно, мало не луснув з досади, що не взяв з собою
кіноапарат. А тут ще Мазіно, як на гріх, кудись заподівся разом з фотоапаратом.

Сцену,  яка  відкрилася  моїм  очам,  справді  треба  було б  сфотографувати. На
восьмиметровій глибині вода набагато прозоріша,  і я бачу майже  біля себе якусь
велетенську  масу.  Це  багатоколючник.  Завдовжки  він  такий,  як  Вайлаті,  і
відповідної  товщини — справжній морський слон, тільки що замість іклів стирчать
два гарпуни. Це Бруно  встромив їх  йому в голову. Але сталеві  гарпуни для цієї
потвори все одно що дві зубочистки. Риба й уваги на них не звертає. Коли Вайлаті
стріляє  в багатоколючника втретє, той ліниво б'є хвостом, наче даючи зрозуміти,
що ця  смішна мурашка-людина,  яка вовтузиться поруч, Занадто  вже докучає  йому
своїми голками, і відпливає на недосяжну відстань.

Вайлаті повертається на поверхню і відчайдушно лається.  Пропало два гарпуни…  з
рук вислизнула така здобич! Навіть сфотографувати не вдалося! Сидячи в човні, ми
деякий час дорікаємо один одному.

Раптом чуємо  далекий крик. Він долинає з того місця, де полюють Букер та Цекка…
Кричать ще, тепер  вже голосніше. Що там?  Вайлаті заводить мотор, і ми прямуємо
на крик, який одразу ж замовкає.

Через  кілька  хвилин Букер вже  тягне  багатоколючника  в човен.  Це  той самий
велетень, на  якого полював Вайлаті. Після останнього пострілу нашого начальника
він  втік, але,  на своє  нещастя,  надумав  сховатися у  найнезручнішому  кутку
архіпелагу, де саме орудував Букер разом зі своєю групою.

На  великій  глибині рибу  помітив Цекка  і здаля  не міг зрозуміти,  що  це  за
тварина.  І не дивно, бо  щоб  впізнати в  такому велетні багатоколючника, треба
підійти до  нього  зовсім близько. А до того  ж з голови  рибини  стирчать довгі
роги! Важко одразу припустити, що це два гарпуни Вайлаті.

«І що за риба така дворога?»

Цекку  мало не вхопив грець, коли він пірнув, підкрався ближче і переконався, що
має справу з багатоколючником. Уявіть собі, будь ласка: в наших морях мисливець,
коли  зустрічає   екземпляр   багатоколючника   вагою  близько   двадцяти  п'яти
кілограмів, негайно стає героєм сезону! А цей важить щонайменше…

— Букер! Букер! Раймондо!

Цекка кулею вилетів на поверхню і кличе Букера, який має надпотужну рушницю.

— Багатоколючник на цілий центнер!

— Що-о-о?

— Багатоколючник на цілий центнер!

Букер прожогом пірнув. Але,  як  він сам розповів потім,  «ця субмарина зникла в
каламутній воді».

Багатоколючник вдруге вислизнув з наших рук, але втретє… Знов-таки Цекка помітив
його втретє у  затінку під скелею. Негайно покликали Букера, і  на цей раз битва
закінчилася перемогою людини.

Не  сходячи з місця, розробили план нападу, за яким Букер вирушає низом праворуч
і  атакує  з  флангу,  а  Цекка  залишається  над  скелею,  щоб слідкувати, куди
сховається багатоколючник. якщо йому вдасться втекти.

Ось Букер підкрався до рибини… Постріл!

Влучив точно в голову! Букер хапає гарпун… і древко залишається у нього в руках.
Воно  переломилося   саме  там,  де   на.  нього   надівається  стальне  вістря.
Багатоколючника поранено тричі! І жодних результатів. Букер наважується і рішуче
проштрикує пальцями очі  рибині, щоб хоч  так витягти її на  поверхню. Але в цей
момент  багатоколючник  так  б'є  хвостом,  що  приголомшений  мисливець  летить
шкереберть  кудись убік,  наче більярдна куля.  Проте  Букер, увесь подряпаний і
майже непритомний, не здається.

Він  виринає^наверх і хапає «секретну зброю» власного виготовлення. Це гарпун, у
якого ратище і вістря суцільні, зроблені з одного шматка сталі — найдосконаліший
з усіх гарпунів, сконструйованих Букером. Цей  постріл буде смертельним, але все
ж таки ще не останнім.






БАГАТОКОЛЮЧНИК ТЯГНЕ БУКЕРА ВГЛИБ




Раймондо знову під водою. З'являється і багатоколючник. Значить, не втік світ за
очі, а тільки обігнув скелю і сховався в іншій ущелині.  Букер  прикладається до
рушниці… Постріл! Гарпун глибоко впивається в тіло риби, і одразу ж ще один спис
летить  за  ним  слідом.  Браво,  Цекка!  Він блискавично  зметикував,  що  його
слабенька  рушниця  не має  такої  сили,  щоб  пробити  товсту  луску  та  череп
багатоколючника  (череп,  як виявилось потім,  мав  товщину три сантиметри!),  і
вистрілив у рану, зроблену букеровським гарпуном.

Тепер починається  заключна фаза полювання — підйом  здобичі  на поверхню.  Риба
витримала  п'ять  пострілів  і  все одно  не  піддається  зусиллям  трьох  дужих
чоловіків. Залишаючись  все такою ж величною, вона одним  сильним рухом відкидає
далеко від себе кожного, хто насмілюється  наблизитись до неї.  Букер  з товстим
канатом  у  руках  кидається  на  багатоколючника.   Той  сильно   б'є  хвостом,
намагаючись втекти вглиб, щоб сховатися там у щілині. Але мисливець міцно тримає
гарпуни, що засіли  в тілі  риби,  і поки  вона тягне його  за  собою,  вчетверо
намотує канат навколо її голови біля зябрів.

Потім Букер вискакує на  поверхню. І  там він,  Цекка та Енца, втрьох, починають
щосили  тягнути канат  наверх.  Минає  кілька хвилин  важкої і небезпечної праці
(багатоколючник б'є  могутнім  хвостом  направо  і наліво),  велетенську  рибину
вантажать у човен, і трохи згодом вона вже на борту «Форміки».



_Нокра,_12_лютого_



Краще, мабуть, іноді зовсім не докучати Всевишньому різними проханнями…

Спускаюсь я під воду і помічаю зграю досить великих акул-чорноперок — щонайменше
по  два  метри  завдовжки. З  десяток їх  крутиться  майже  на  самому дні  біля
невисокого мадрепорового бар'єра, що тягнеться навколо острова Нокра.

Я пірнаю з наміром перехитрити їх і підплисти якнайближче. Та досить було тільки
поворухнутися, і акули кидаються врозтіч, зникають у глибині. Тоді  я  прикладаю
рушницю,  стріляю у якусь рибину і  напівмертву  кидаю  її  на  дно. Акули  знов
зацікавлено збіглися. Сильно відштовхуюсь  і, чіпляючись за  грунт, швидко пливу
до колонії губок, які утворили на дні півметрову чашу.

Обережно підкрадаюся  до  трьох  акул,  які майже нерухомо висять над  рибою, що
лежить на  піску догори  черевом, зупиняюсь,  приставляю до  ока візир апарата і
натискаю  спуск.  Тоненько дзижчить  пружина.  Акули  сторожко  прислухаються і,
помітивши  мене,  наче діти, налякані бабою-ягою, тікають у непроглядну таємничу
синь. За  ними кидається  решта їх  родичок. Так  повторювалося  принаймні разів
десять. Випливаю на  поверхню,  щоб зачекати, коли вони посмілішають і збіжаться
знов докупи.






АКУЛА ПЕРЕХОДИТЬ В АТАКУ




Благаю  господа  бога,  щоб яка-небудь двометрова  акула пропливла в мене  перед
самим носом!

Почув-таки  мене господь бог! Але я не зовсім точно виклав  йому своє замовлення
(забув  підкреслити, що мені потрібна обов'язково не дуже хоробра акула) і потім
шкодував, бо зустріч вийшла набагато неприємнішою, ніж слід було чекати.

Почну по порядку. Акули повертаються. Набираю в груди повітря і починаю складний
маневр,  щоб наблизитись  до  них. Тільки тепер  я міняю тактику: спочатку трохи
відпливаю від берега по поверхні, а потім пірнаю. Таким чином  притискаю синьйор
акул  до берега,  перешкоджаючи  їм  утекти  у  відкрите  море.  Вони  ошелешено
збиваються докупи, і я ловлю момент, щоб зняти їх на плівку.

Досягаю  цього так:  обережно просуваюсь по дну все  ближче  й  ближче до них  і
починаю «крутити».  Апарат  дзижчить, і акул, тих,  що ближче  до мене,  охоплює
паніка. Це мені й потрібно! Продовжую підкрадатися до них, не припиняючи зйомки.
Наближаюсь ще. Сцена швидко порожніє, бо акули кидаються врозтіч хто куди.  Одна
з них пропливає просто наді мною. А я все знімаю, бо залишилась ще одна акула.

Раптом  я  опиняюсь  у загрозливому  становищі. Коли я  збагнув  небезпеку, риба
підпливає вже  надто  близько.  Акула перелякалася смертельно,  бо відчуває себе
затиснутою між скелястим берегом та людиною. Вона  завмирає на секунду, ворушачи
хвостом  і  озираючись  на  всі  боки.  Потім  з  неймовірною  швидкістю  робить
три-чотири маленьких «стрибки» до мене і пролітає повз моє  обличчя на відстані,
може,  з півметра,  не більше. Тепер я налякався. Припиняю зйомку і опускаюся на
дно,  ніби  показуючи  розбійниці, що  шлях  вільний  на  той  випадок, коли  їй
заманеться пробитися силою і вона  вважатиме моє тіло перешкодою. Акула  негайно
зникає, і пригоду можна вважати завершеною щасливо.

Ось тепер я маю усі підстави сказати, що «мене атакувала акула!»



_Нокра,_13_лютого_



Тільки три дні тому  Вайлаті вбив акулу. Сьогодні Букер повторив його подвиг: за
таких же обставин він загарпунив  набагато більшу хижачку. І цього разу акула не
насмілилася напасти на мисливця. Такий факт має величезне значення — наша теорія
стає послідовною.






ХИМЕРНИЙ ТАНЕЦЬ




Сталося це майже  так  само, як і першого разу, тільки  я  мав повну  можливість
спостерігати полювання, бо знаходився під водою.

Цю акулу,  очевидно, поранили  легко,  і  вона одразу  несильно  потягнула вбік,
намагаючись утекти від  Букера. Лінь, прив'язаний одним  кінцем  до  рушниці,  а
другим до  поплавця, після  пострілу  напинається,  мов  струна.  Букер  негайно
хапається за нього, потім Граціолі, потім я…

Ми  висимо на  канаті  і кілька секунд виконуємо на  глибині вісімнадцяти метрів
якийсь химерний танок смерті. Та ось хижак слабішає і здається…

На нашому рахунку вже дві  великі акули. Подивився б зараз  молодий данкалець та
ті рибалки,  що  вважали нас за божевільних самогубців, як ми  тягнемо з води ще
живу акулу,  що клацає щелепами  і витріщує жовтуваті очі…  Та її вже  ніхто  не
боїться… Ось вона, «цариця моря» — переможена людиною під водою, у її ж стихії.






ІСТОРІЯ З ЗАБАВНИМ КІНЦЕМ




Надвечір Джорджо вдалося підстрелити ще одну велику  мурену. Не буду розповідати
докладно, розкажу тільки,  чим закінчилося полювання. Головна  діюча особа в цій
історії — бідолашний Ідріс, один  з наших човнярів. Біля борту човна з'являється
Джорджо, в руці  у нього звивається  мурена. Коли він кидає  її  в  човен, лунає
придушений крик, і щось важко шубовстає  у воду; це Ідріс. Він солодко дрімав  у
човні, а коли побачив  біля  себе гидку  зміюку, перелякався  і кинувся  у воду,
забувши, що не вміє плавати.

Джорджо сміється, а  ми ловимо бідолашного човняра, який тремтить з  переляку, і
садовимо  на  його  місце.  Ідрісові  не  до  жартів.  Човняр  вимагає,  щоб  ми
заприсягнися самим  аллахом, що  таких  «жартів» більше не  буде,  інакше він  і
хвилини не залишиться з нами.

_Гундабілу,_14_лютого_



Колись  страшенний вибух  вулкана розкидав навкруги  лавові бомби  і утворив  на
поверхні  Червоного  моря  Дах-лакський  архіпелаг.  Маленька   крапелька  магми
залетіла за острів Ентендебір і перетворилася на острівець Гундабілу.

Минули  тисячоліття,  розпечена лава  охолола,  почала  руйнуватись,  і  навколо
острівця завирувало життя.  Ще й  досі  над поверхнею моря здіймається  рудувата
скеля, дика  та  безлюдна,  а  у  воді  біля неї квітне  мадрепоровий  сад.  Між
галузочками   плавають   тисячі   рибок,   вони   живуть   і   розмножуються   у
найсприятливіших умовах. Мадрепорові поліпи  склали тут примхливий бар'єр,  а на
ньому виросли інші корали, і скелю з окам'янілої лави оточила широка мілина, яка
піднімається з морського дна до самої поверхні.






ГУНДАБІЛУ




Не  так  легко  дістатися до  цього острова.  Ми  витратили на це чимало  часу і
спускаємося під воду, коли сонце пече вже просто в тім'я.

Нас  негайно  оточують зграйки веселих  чорних  великих риб з білими  хвостами —
представники роду риб-арбалетів. Спочатку занурюємося лише вдвох  — Джорджо і я.
Ніякої зброї, крім фотоапаратів, у нас немає, і все йде чудово!  Риби впевнилися
в наших дружніх  намірах і  зацікавлено крутяться недалеко від нас. Спустишся на
дно,  станеш на  хвилину нерухомо — і  сила-силенна цікавих до  зухвалості істот
підпливає  до тебе так близько, що навіть фотографувати не можна, бо їхні хвости
мелькають перед об'єктивом.

Але зроблено перший постріл, і підводна сцена змінюється наче по щучому велінню.
«Статисти»  зникають,  і після  кожного влучного пострілу над самим  дном швидко
пролітають акули. Коли  хижаки  попереду нас, вони завжди дотримуються безпечної
відстані,  а  позаду  пропливають близько.  Акули бояться людини-амфібії,  і цей
страх  перемагає навіть  сильне  бажання наблизитись  до  пораненої  риби.  Тому
підстрелити  її дуже важко, крім того, з'являються вони  негайно після пострілу,
коли рушниця  розряджена.  А  коли  рушниця  напоготові,  акули  передбачливо не
показуються!

Букер  роздратований:  руйнуються  його мрії про нове  вдале полювання,  і  він,
шукаючи  виходу, бере з собою  під воду дві рушниці: маленьку і велику. З  малої
він підстрілює першу-ліпшу рибу, а велику тримає напоготові для акули… Але і цей
дотепний  захід  не дає результатів  — акули не підпливають до нього на відстань
пострілу,  хоча  після  кожного  пострілу  з'являються  і  поодинці і невеликими
зграями. Джіджі  стріляє в якусь «нору» і раптом  усього за метр від себе бачить
двох акул та велетня-багатоколючника.

Букер  спеціально поранив  черепаху, і одразу ж примчала  акула.  Вона крутиться
недалеко, та все одно не підпливає на постріл. І так кожного разу.






ПОРАЗКА РОГІ (НЕ ГОВОРЯЧИ ВЖЕ ПРО БУКЕРА)




Я вже казав, що  багатоколючник, який разом з двома  акулами підкрався до Джіджі
ззаду,  був  колосальний,  не менший за  того, що став здобиччю славетної трійки
Вайлаті — Букер — Цекка, а може, ще й більший.

Джіджі  витяг  з  нори  чудового  червоного  дентекса  і  збирався піднятися  на
поверхню,  коли  помітив,  що  на  нього  нерухомо  дивляться   три  здоровенних
опецькуватих рила. Дві акули та багатоколючник вагою не менше центнера!

Джіджі Стюарт, ледве рухаючи ластами, щоб  не наполохати їх, піднімається наверх
і кличе Рогі. У того рушниця ще заряджена.

Рогі миттю пірнає, тримаючи зброю напоготові.

Його  поява лякає акул, і вони  тікають геть, багатоколючник  ховається у  своїй
норі.

Та Джанні не з таких, щоб відступати. Він терпляче чекає. Ось з нори висовується
здивована  пика багатоколючника…  Наш  мисливець потрапив  у скрутне  становище.
Стріляти? Але куди  цілити? В  голову? А що як  гарпун тільки ковзне по  черепу,
навіть не подряпавши його?

Виходу  немає, треба чекати, поки  риба обернеться боком, і тоді цілити в зябра.
Але багатоколючник  второпав,  що  Джанні притискає  його  до  скелі, відрізавши
дорогу  до відступу, і, наче  кенгуру, одним  стрибком вискакує з нори просто на
людину.

Велетенська  маса налітає на Джанні!  На щастя, мисливець встигає уникнути удару
цього розлюченого  носорога.  Але багатоколючнику  все ж  таки  вдалося зачепити
Джанні страшним хвостом, і той летить догори ногами на кілька метрів убік.

У   цей   драматичний  момент  з'являється  Букер  і   кидається   переслідувати
страховисько, яке шугнуло поміж мадрепорами. А Джанні, контужений та подряпаний,
повертається на поверхню.

Букер  пливе під водою (без респіратора) близько двох хвилин. Він не відстає від
велетенської риби і опускається  на глибину двадцять п'ять — тридцять метрів. На
це здатний тільки наш чемпіон.

Багатоколючник і  на думці не має тікати  від мисливця. Він  тільки час від часу
б'є своїм могутнім хвостом, щоб утримувати дистанцію, недосяжну для пострілу.

Така  гонитва довго тривати не  може,  і  Букер мусить повернутися на  поверхню.
Велетенська рибина остаточно  вислизає  з наших рук. Експедиція ще кілька  разів
приїздила на Гундабілу  (на прикладі  Середземного моря наші мисливці знали,  що
багатоколючник майже постійно  живе на одному  і тому  ж місці), та  скільки  не
шукали — все марно.






ЯК МИ ОТРУЇЛИ АКУЛУ ЧАЄМ ПІД ЧАС ГРОЗИ




Сьогодні видався  надзвичайно щасливий день:  ми веземо  з  собою  безліч нового
матеріалу та багату здобич.  Наші  два  човни  роблять перехід від  Гундабілу до
Великого Дахлаку.

За човном Чекко тягнеться «трал» — довгий міцний трос, на кінці якого прив'язано
великий гак з наживою. У такий спосіб ловлять велику рибу у відкритому морі.

В небі  збираються густі хмари,  погода псується, сильний  вітер, здіймаючи  все
вище і вище  сердиті хвилі, заважає руху човнів. Хвилі  раз у раз накочуються на
нас і обдають з голови до ніг бризками. Вода підмочує зібрані матеріали, мало не
заливаючи  човен. Усі без винятку, хто чим може, вичерпуємо воду. На носі старий
Ідріс  голосно  скаржиться  вседержителю,  молиться  по-арабському,  торохкотить
своїми  амулетами і,  певно, в  душі  шле  прокльони  не  тільки  нам, —  бо  ми
«втягнули» його в цю авантюру, — а й всім нашим предкам до самого чотирнадцятого
коліна.

Розірвалася небесна запона, і почався справжній біблейський потоп. Під нами люто
вирує море, а зверху січе злива.

Раптом серед цієї  колотнечі човен  Баск'єрі зупиняється і  починає крутитися на
місці.  Ми хочемо  дізнатися, що там трапилося, і кричимо, та вітер забиває наші
голоси.  Треба  підійти  ближче…  Бачимо,  що Чекко надіває  маску  та  ласти  й
кидається у воду.

— Що  трапилося? — питаємо, коли  відстань між човнами  скоротилася  до  кількох
метрів.

— Трал заплутався між коралами!

— Рубайте трос!

— Сказилися ви, чи що?! Іншого ж немає!

І ось  саме в цей  момент серед  хвиль з'являється голова Чекко,  який  кричить:
«Акула!» А момент, я б  сказав, був справді драматичний — розбурхані хвилі кожну
мить могли позаливати мотори, і тоді їх нізащо не заведеш, бо наші перевантажені
човни глибоко осіли у воді і їх кидає з боку на бік, наче трісочки.

Почувши такий крик, важко було зрозуміти спочатку,  чи то Чекко тільки побачив у
воді акулу, чи  трапилося  ще  щось.  Потім  з'ясовується, що на  гак  з наживою
попалася  акула, а трос намотався на великий риф. Щоб розплутати трос та витягти
здобич, треба  зробити велике  коло човном. Не інакше,  як  нам  допоміг  якийсь
святий, бо мотор заводиться з першого разу, човен без пригод описує велике коло,
і  трос звільняється.  Чекко залазить у човен, а акула тим  часом починає сильно
смикати.  Джіджі Стюарт і Чекко «водять» трос,  щоб  рибина  втомилася, поки  її
підтягнуть до човна. Б'є  хвиля, смикає акула… я дивуюсь, як  Чекко та Джіджі не
попадали досі з човна в море.

Наш човен  з  останніх сил тримається  поблизу,  щоб подати допомогу  в  скрутну
хвилину. Ось  під ударами велетенського хвоста починає  кипіти  вода — акула! її
обережно підтягають до човна; Джанні Рогі, вхопивши важке весло, б'є рибу щосили
по голові. Та акули продовжує пручатися і бити хвостом з  такою силою, що ми вже
втрачаємо надію  на  перемогу. Баск'єрі пробує  накинути акулі на  хвіст  петлю.
Розбурхані хвилі накривають човен, крізь  дощову завісу ми  бачимо тільки окремі
епізоди боротьби. Джорджо  кричить мені, що течія  несе човен у відкрите море, і
якщо мотор здасть, дійти до берега на веслах буде дуже важко…

Лунає переможний крик… Акулу подолали! Баск'єрі накинув петлю на  хвіст, і тепер
залишилося  тільки  добити  хижачку  ударом  по  голові   за   всіма   правилами
мисливського мистецтва.

Акула  лежить впоперек  човна, але  хвіст ще  рухається, значить,  вона ще жива.
Кажуть, що досить налити акулі в пащу трохи прісної води, і вона негайно здохне…
Цікаво,  чи  правда це? Зараз ми  маємо  чудову нагоду переконатися  на власному
досвіді!

— Води, швидше…

Та де її взяти! Остання пляшка вже давно порожня, і нас мучить спрага.

— В мене… є чай… — Присцілла висунула голову з-під просмоленої парусини.

Спочатку  ми трошки ошелешені її пропозицією вбити акулу чаєм! Але води все одно
немає, і старина Баск'єрі каже: «Спробуємо!»

Він бере флягу і виливає  увесь чай в пащу акулі.  Рибина негайно засинає,  наче
після доброї порції  ромашкового настою.  Але це  особливий  сон  —  вічний  сон
смерті!

Так доконавши акулу чаєм серед розбурханого моря, ми повертаємось на свою базу.



_Мерса-Назі,_15_лютого_



Вранці Джорджо і я біжимо стрімкою стежкою униз до маленької бухти, щоб провести
тут деякі досліди з підводним освітленням.






НЕБЕЗПЕЧНІ ДОСЛІДИ




Намагаючись вибратися з планктонової хмари, ми виходимо далеко у відкрите море і
зупиняємося  в  нерішучості. Клятий планктон  руйнує наші плани.  Ми сподівалися
провести випробування на мілкому, спокійному місці, а тепер доведеться працювати
далеко у відкритому морі. Це аж ніяк не гарантує безпеки.

Нам треба  точно визначити діафрагму та  фокусну відстань  для кольорових зйомок
при штучному освітленні й без  нього.  А для цього  треба співставити результати
сьогоднішніх  дослідів з даними, одержаними на  острові Понца, врахувавши різний
ступінь солоності  води. Досліди забирають  майже  годину. За цей  час нас ні на
хвилину не  залишає бажання  якнайшвидше завершити  роботу.  Всі  нервували, нас
підганяв страх. Під час  роботи спадає  на думку,  що люди, які  дивитимуться на
підводні знімки, навіть не уявляють собі, як ми рискуємо, щоб зробити хоч один з
них. Треба на власні очі побачити умови, в яких ми працюємо тепер, щоб зрозуміти
нас. Словами всього не перекажеш.

Зненацька відчуваю позаду небезпеку і обережно оглядаюсь. Вірніше, тільки злегка
повертаю  голову і бачу акулу, яка, роззявивши пащу, поволі наближається до нас.
Ліктем  штовхаю  Джорджо, і ми  пірнаємо.  Акула йде  своєю  дорогою над  нашими
головами,  ніби не помічаючи нас. Форма, забарвлення, рухи недвозначно свідчать,
що це мільбертова акула. Довжина три з половиною метри, фах — риба-людожер.

Кидаю погляд на Джорджо. Той  спокійнісінько щось ворожить над фотоапаратом. Мій
апарат  заряджений чорно-білою плівкою.  Швидко розробляємо  план дій на випадок
повернення  акули.  Досвід  підказує  нам, що  коли пливти  акулі  назустріч або
енергійно  рухати ногами та руками — хижачка тікає. Через це  ми спускаємося  ще
глибше і  намагаємось зовсім не  ворушитися.  Цікаво, на яку відстань підійде до
нас наша «приятелька»?

Шкода, що на нас прості, а не автоматичні респіратори.

Трохи згодом з'являється тінь ще більшої акули довжиною в чотири метри. Вдихаємо
стільки повітря, що аж груди розпирає, і спускаємося ще глибше. Апарати правлять
нам за баласт, і тому, опинившись на глибині шести метрів і переставши рухатися,
ми  не випливаємо на поверхню, як  це звичайно буває,  коли  легені  переповнені
повітрям.

Хижачка наближається.  Ніколи  в житті  я  не бачив  такого лінивого  створіння!
Акула, мабуть, гадає, що ми утопленики, і через це сподівається на легку здобич.
Але вона ще не цілком переконалася…

Ну ж бо сміливіше, приятелько!

Коли відстань  між нами скорочується  до чотирьох  метрів, акула  наважується  і
кидається просто  на  нас. Ми  рвучко піднімаємо апарати,  Джорджо дає  сліпучий
спалах. Коли акула опиняється зовсім  близько біля мене, я  також блимаю лампою.
Фотографував я, певно, заплющивши  очі.  Акула злякано відскакує і  тікає вгору.
Нас довго не залишає відчуття, що при цьому вона трохи доторкнулася до нас.

Ні Джорджо,  ні я до  кінця життя не забудемо  цього випадку.  Зате ми маємо два
знімки, заради яких варто пожертвувати цілим ранком.



_Ентендебір,_16_лютого_



Сьогодні Бруно Вайлаті на наших очах зробив ще один цікавий експеримент.

Наші вчені вирішили збільшити свою колекцію коралових рибок. З цією метою  Чекко
Баск'єрі,  Стюарт, Вайлаті  та  я поїхали  на  острів Ентендебір.  Для  того щоб
здобути маленьких коралових рибок, найзручніше оглушити їх, кинувши в море пакет
вибухівки.  Але від вибуху неодмінно гинуть  і більші  риби, якими охоче ласують
акули. У зв'язку  з цим  науковій групі  надається  «озброєна  охорона» в  особі
Вайлаті. До нього приєднуюсь і я, сподіваючись зняти що-небудь цікаве.

Під'їхавши до  острова,  хвилин  тридцять шукаємо  зручного  місця,  де  було  б
якнайбільше мадрепорових та коралових утворень. Нарешті нам здається, що кращого
накати  вже  не  треба,  і  ми   кидаємо  пакет.  Гуркотить  приглушений  вибух,
піднімається стовп води,  і ми, наче по команді, кидаємося в море. В  каламутній
воді плаває сила-силенна оглушеної риби,  а ще більше її лежить на піщаному дні.
Через кілька секунд  акули вже  тут! Вони збігаються з  усіх  боків, з'являються
перед самим  нашим  носом, звиваються  біля  ніг,  підпливають ззаду. Нічого  не
скажеш, ситуація не з приємних!

Акули  блискавично,  на  льоту  хапають оглушену рибу  (вибираючи  найбільшу)  і
негайно  зникають,  щоб зробити  новий захід.  Десяти  хвилин  їм вистачить, щоб
зжерти всю  здобич, але нам теж нема  часу  чекати,  бо течія віднесе  коралових
рибок, і ми приступаємо до роботи.

Коли  б  хто  подивився на  таку  сцену збоку,  вона  здалася б  йому  кошмаром,
хворобливим  маренням…  Троє  людей  метушаться,  розмахують,  наче  божевільні,
жовтими  сачками, ретельно виловлюючи  рибок  завбільшки з  ніготь… А поміж  них
блискавками шугають  акули і зголодніло клацають пащами, хапаючи мертвих риб.  А
оглушеної риби  плаває  кругом  сила-силенна. Люди,  озброєні  сачками, та акули
ледве не  налітають  одне на одного, розходяться і трудяться бік у бік  далі, не
звертаючи уваги на незвичайне сусідство.






БРУНО ВИГАДУЄ ЗАБАВУ




Таке  явище ми спостерігали і  раніше,  правда,  в поодиноких випадках,  а  тут,
плаваючи серед безлічі акул, ми маємо досить  фактів, щоб зробити перший цікавий
висновок.

Ми встановили, що не можна вважати цілком  достовірним поширене  твердження  про
те, ніби акули  хапають здобич, тільки перевернувшись на спину. Як правило, вони
заходять зверху,  роззявляють  пащу  і хапають  свою  жертву. А коли  здобич  на
поверхні, акули висовуються з води настільки, щоб схопити  її, не перевертаючись
на спину.

Вайлаті  будує свій експеримент на  тому, що акули люблять ласувати трахінотами.
Їх тут плаває дуже багатої Бруно вирішує  підстрелити  одного,  а потім одплисти
трохи  від того  місця, де працюють  Баск'єрі  та  Стюарт,  і  подивитись, чи не
попливуть за ним слідом акули.

Не гаючи часу, підстрелює трахінота  і відпливає  вбік. Кілька акул (самі тільки
білоперки) помічають, що Вайлаті тягне за собою на гарпуні поживу, смачнішу  від
плаваючих навкруги риб, і повертають за ним слідом.

Дослід Вайлаті примусив нас з великим недовір'ям поставитись до  розповідей, які
видають акул за виключно кмітливих риб.

Отож ми побачили, як Вайлаті підстрелив трахінота, відплив убік і акули кинулися
за ним слідом.  Він сів на виступ  скелі, виставив рушницю вперед, наче вудлище,
до  якого  замість  волосіні  прив'язано лінь,  а  за  гачок  править  гарпун  з
настромленим на нього трахінотом.  Бруно  водить рушницею, і наживка рухається у
воді. Акули бачать трепетливу жертву, кружляють навколо неї, і, нарешті, одна  з
них, переборовши страх, кидається вперед, щоб схопити здобич. У цей момент Бруно
відсуває принаду вбік. Акула не змінює напрямку, летить  вперед. Нас дуже тішить
така забава: кожного разу акули пошиваються в дурні.

Хижачки нездатні розгадати немудрі хитрощі Вайлаті.  Вони не  зупиняються  і  не
міняють  обраного напрямку. Акули  навіть не намагаються  зрозуміти, куди зникла
мертва риба. Вони знов і  знов кружляють і. розкривши пащу, кидаються стрімголов
на принаду…  та неодмінно  залишаються ні з чим. Дурна курка,  що біжить поперед
автомобіля, й та виявляє якісь ознаки кмітливості. Хоча треба окремо сказати, що
білоперки — це своєрідні парії серед акул, бо вони мають зовсім невеликий мозок.
А  щодо зустрінутої  вчора  мільбертової акули, то про  неї  не скажеш,  що вона
зовсім нетямуща.

Баск'єрі  подає криком сигнал, що роботу  закінчено, і  Вайлаті більше не смикає
рушницю. Найбільша  акула,  покружлявши трохи,  клацає зубастою  пащею і  зриває
принаду з гарпуна. Експеримент закінчено і вона одержує свій сніданок.



_17_лютого_



Сьогодні  нарешті  повернулася «Форміка», яка п'ять чи  шість  днів тому пішла в
Массауа, залишивши нас у затишній арабській хатинці.

І ось тепер, коли ми вже сидимо в човнах, долинає гудіння сирени, яка вітає нас,
а  потім  показується і сам корабель. Не встиг капітан  Саларі провести складний
маневр, щоб  поставити «Форміку» на якір  серед  протоки напроти  Мерса-Назі, де
течія не така бурхлива, човни вже опинилися біля борту, і ми деремося на палубу.

Зустріч була така зворушлива, ніби  ми не бачилися принаймні багато років, а  не
кілька днів. Усі, хто залишався на Дахлаку, горохом розсипаються по кораблю. Хто
ласує свіжими  фруктами,  хто,  сховавшись  у  тихому закутку,  читає  листи,  а
декілька  чоловік кидаються  на  розшуки  Цекки,  який  відповідає  за  розподіл
продуктів…  Адже ми  вирішили повісити його  на грот-щоглі за те, що він залишив
нам на всі ці дні тільки по одній пляшці мінеральної води на чоловіка.

Швидко минає час… Їхати на коралову мілину вже пізно. Влаштуємо собі відпочинок!
Чудова думка!..  Кожному  підуть  на  користь кілька вільних годин,  за цей  час
підсохнуть подряпини, яких безліч на  шкірі в  кожного, м'язи добре  відпочинуть
перед дальшими роботами.






КРОПИВНІ КОРАЛИ




До  речі про  подряпини  (в зв'язку  з  листами  з Італії)… Наші  численні друзі
заздрять  нам і  щиро непокояться за нашу долю.  Але вони навіть уявити собі  не
можуть,  скільки  нам  доводиться  терпіти  через  різні  дрібниці, перед  якими
зустрічі з  акулами  здаються  дитячими  забавами. Там  порізався, там  обпікся,
подряпався або здер шкіру.

Тільки доторкнешся  злегка до мадрепорового чи  коралового поліпа, зачепиш ногою
водорості  або  вдаришся  спиною  об який-небудь виступ  —  одразу ж з'являються
глибокі  й  болючі  ранки. Їх роз'ятрює солона  вода, вони  сильно  запалюються,
гнояться і  загоюються  дуже  довго. Вночі ці проклятущі подряпини  (і задушлива
спека) не дають нам спати.

Важко уявити собі, до чого боляче жалять кропивні корали та медузи. І ті й другі
мають жалкі клітинки.  Коли  доторкнутися  до  такого  корала  або  медузи, вони
пускають їх у хід, і це викликає дуже неприємне подразнення шкіри.

Порізи,  подряпини, опіки…  «Форміка»  тихо гойдається на  хвилях між  островами
Нокра та Дахлак Кебір, а ми полягали в холодку і з усіх сил намагаємося заснути.

Завтра — знову до роботи.



_Нокра,_18_лютого_



Втретє зустрічаємося з велетенським багатоколючником!

Цього разу настала черга Джорджо. Дія відбувається десь близько четвертої години
дня в протоці Нокра. Сильна течія  притискає нас до берега, де є кілька затишних
бухточок.






ПРИГОДА В ПРОТОЦІ




Понад  самим дном, посеред протоки, де  течія не така  сильна, пливе  Джорджо  з
респіратором. Тримаючи  «Роллейфлекс»  напоготові, він шукає об'єкт для  зйомки.
Довго не може знайти що-небудь цікаве. Йому набридло нишпорити понад дном, і він
зупиняється, оглядаючись навколо  себе. Балони повітряного респіратора, якими ми
вже не раз користувалися на такій глибині, напівпорожні.

Джорджо розчаровано повертає назад, коли  раптом з'являється  велетенська  тінь.
Вона наближається, і вже добре видно, що це багатоколючник!

Величезний  багатоколючник!  Таких  ловили  Вайлаті,  Букер  та  Цекка.  Джорджо
зупиняється, розмірковуючи, чи варто плисти  назустріч рибині.  Та вона переймає
ініціативу і сама прямує до водолаза.

Джорджо спокійно залишається на місці й цілиться в неї фотоапаратом. Велетенська
голова,  широчезний  рот,  двоє скляних очей… Риби-лоцмани, а їх більше десятка,
наче  ескорт  винищувачів біля бомбардувальника, супроводжують  багатоколючника.
Вони утворюють щось схоже на зірку навколо  велетенської рибини, яка на  глибині
тридцяти  метрів  повагом  наближається   до  людини.  Одна  риба-лоцман  очолює
процесію, пливучи перед самою пащею багатоколючника.

Джорджо  клацає  апаратом. Велетенська  рибина у ту ж  мить збільшує швидкість і
летить просто на нього.

Людина, яка опинилася  віч-на-віч  з  таким страховиськом  на  великій  глибині,
похапцем тікає на поверхню. Багатоколючник  зменшує  швидкість,  підводить морду
вгору, потім ще швидше кидається за втікачем.

На  щастя,  Джорджо не  панікує і  діє  напрочуд  розсудливо.  Він  зупиняється,
повертає назад і  пливе назустріч  потворі, якнайенергійніше  розмахуючи руками.
Багатоколючник зупиняється спантеличений.  А Джорджо  невпинно наближається, ось
він зовсім близько. Рибина описує широку лугу і поволі віддаляється.

Але на цьому пригода не кінчається. Треба  добре  наполохати  рибу, щоб спокійно
піднятися на поверхню. Та, як на гріх, в цю мить у балонах закінчується повітря.
Джорджо висмоктує останні ковтки. Треба виринати.

Джорджо старанно працює ластами, намагаючись попередити можливі маневри  рибини,
але течія зносить його вбік,  і він задихаючись виринає на поверхню  далеко  від
нас.

Ми чуємо крики і бачимо, як  стрімка течія  несе  його  далі й далі.  Мазіно і я
кидаємось у воду і поспішаємо на допомогу.

Джорджо переживає кілька неприємних хвилин.  Його вимучив підйом, вже непотрібні
балони  тягнуть  на   дно,   і   він  боїться,   щоб  знизу  раптом  не  виринув
багатоколючник.

Одночасно  з нами підпливає на човні Ідріс,  який цього  разу виявився  напрочуд
спритним.

Допомагаємо  Джорджо  сісти  в  човен,  забираємося  туди самі  і  по  дорозі на
«Форміку» першими слухаємо розповідь про пригоду.



_Ентеара,_19_лютого_



Наш  острівець  виблискує  сліпучо-білими  барвами  і  нагадує  гірську  снігову
вершину. А насправді ніяких снігових гір та й взагалі гір тут немає, є величезні
купи білого  коралового  піску.  Опівдні  у воді  тридцять градусів  тепла, а  в
повітрі  —  сорок два  (з холодку). Сьогодні  виконуємо заплановані роботи. Було
кілька  зустрічей з маленькими акулами,  але  головною  подією  дня стала зйомка
рідкісних порід риб. Деяких  ми  вже зустрічали раніше,  але більшість абсолютно
невідомі нам.






РИБА-КЛЮЧ




Уявіть собі  рибу, схожу на  ромб, поставлений  вертикально.  У  передньому куті
міститься  рот, що трохи нагадує хобот, зверху, над ним, справа і зліва — великі
очі, булькаті й надзвичайно рухливі.  Хвіст яскраво-жовтий, а тіло сіре в голубу
смужку. Довжина тридцять сантиметрів, висота —  близько двадцяти. Це риба-свиня.
Вона  належить до  сімейства щетинозубів, яке об'єднує безліч  видів. Риба-свиня
цікава не тільки своєю формою, але й надзвичайною  властивістю задкувати. Такого
мені не доводилось бачити в жодної риби.

Коли ця чудернацька істота побачить  щось  підозріле, вона  негайно ховається  в
нору, таку вузьку, що сама ледве залазить туди. Цілком зрозуміло, що повернутися
у такій норі неможливо, і  риба-свиня, коли  їй потрібно вилізти, спокійнісінько
дає… задній хід! І тільки  залишивши свою схованку,  починає рухатись нормально.
Така її  поведінка цілком доцільна, бо зброя,  якою захищається риба-свиня, — це
своєрідний цвях, що під час небезпеки настовбурчується на спині,  вістрям назад.
Форма риби — теж засіб захисту, її неможливо. витягти з нори, доки не натиснеш у
певному місці на м'яз,  який тримає цвях. Інакше цю рибину  називають риба-ключ.
Друга назва походить  від  того, що мисливець, вбивши рибину, може  витягти її з
нори тільки тоді,  коли вдало поверне  її. Ось  чому ця  істота  живе  у вузьких
норах, звідки можна вилізти тільки задкуючи,  завдяки чому ворог не може витягти
її.

Та не тільки рибу-свиню (вона ж і риба-ключ) ми бачили сьогодні.






«ТРУБА», «НОСОРОГ», «КУЛЯ»




Ось  з'явилася  риба-труба,  або  риба-голка.  В  неї  тоненьке,  наче  олівець,
жовтувате  тіло  сантиметрів  п'ятдесят завдовжки.  Своїм  витягнутим  у вигляді
трубки  ротом  вона нагадує один з  джазових інструментів.  З іншого боку  пливе
велетень   на  тридцять-сорок  кілограмів.  Це  різновидність   риби-папуги.  Ми
охрестили цю тварину «носорогом». Біля Діссею Букеру вдалося  підстрелити одного
такого  «носорога»,  але,  на  жаль, мене тоді  там  не  було. Шкіра  цієї  риби
відрізняється темним забарвленням. Зуби, що  нагадують  дзьоб,  споріднюють її з
рибами-папугами.  Ось  цих велетнів уже четверо, вони  урочисто маневрують  біля
коралового бар'єра на глибині п'ятнадцяти  метрів,  вишикувавшись  у  колону  по
одному.  Їхній ватажок  важить  не менше п'ятдесяти  кілограмів, а в довжину має
цілий метр.  За лідером  впритул рухається  інша риба,  трохи менша,  а  за  нею
пливуть ще  дві середнього розміру.  «Носороги»  надзвичайно  полохливі  риби  і
нікого  не підпускають до  себе. Але  й тікаючи,  вони  не порушують військового
строю.

У своїй книзі про Червоне  море  Кусто розповідає, що він  бачив  цих риб тільки
здаля і, як не намагався,  не  зміг підкрастися ближче, щоб сфотографувати їх. У
«носорогів»  темні,  навіть  чорнуваті   тіла,   над  очима  гуля  з  білуватими
вершечками. Через цю гулю ми й назвали їх «носорогами».

Наблизитись до них неможливо, а мені дуже хочеться сфотографувати їх, і я заздрю
Букеру,  якому вдалося підстрелити  таку рибу. Зараз «носорогів»  тільки чотири,
але, кинувшись за ними слідом, ми зустрічаємо їх ще, мабуть, з сотню.

Нарешті  я  побачив двох дивовижних  риб-куль!  Дві зовсім круглі  «кулі» сірого
кольору,  з  довгими «носами» та  жовтуватими, наче в сови,  очима.  Чудернацька
форма,  маленькі плавці  та недорозвинений  хвіст  роблять їх,  коли  дивитися з
поверхні, незграбними І. вайлуватими. А насправді — навпаки.

Під великою мадрепорою причаїлася одна риба-куля. Ну, тепер, здається, можна  її
сфотографувати!  Спускаюся  на  дно  і обережно  підкрадаюсь…  Мені  залишається
якихось метра півтора, я  вже наближаю  око до візира апарата… Хто тут казав про
незграбність та  вайлуватість? Риба  стрімко описує зигзаги і  вмить щезає.  При
цьому  вона  з  круглої  стає  овальною.  Надимається  риба-куля  тільки в  разі
небезпеки.

Ми ще  раз переконуємося в справедливості наших висновків, що докладніше вивчити
морських тварин можна,  тільки  спостерігаючи їх у природних умовах. Усі ми, і в
першу чергу  наші  «вчені», так і робимо. Багатюща фауна Червоного моря дозволяє
нам провадити найрізноманітніші безпосередні спостереження.

Ані  хвилини  перепочинку  не мають  Баск'єрі та  його  підлеглі. Вони збирають,
аналізують, порівнюють різноманітні дані.  Товариші з групи  Баск'єрі показували
мені сьогодні грубезний зошит із записами  спостережень, примітками, кресленнями
і малюнками, все це пересипано безліччю найскладніших назв.

— У мене таке враження, — каже  Баск'єрі,  — що  ми  вже переробили силу-силенну
роботи, стільки побачили!  А  насправді  ми  тільки нігтем колупнули велетенську
гору,  яку  треба просіяти,  щоб  здобути  бодай зернину  істини.  Ми, пихаті  й
самозакохані  «володарі  Всесвіту», тільки тут, у  мовчазних коралових джунглях,
починаємо  розуміти,  що  не  маємо   навіть  поверхового   уявлення  про   свої
«володіння»!



_Ентеара,_20_лютого_



Кілька днів тому  Джіджі Стюарт поділився з нами однією дуже правильною  думкою.
Він вважає, що не  треба поводитися з акулами так легковажно,  опираючись тільки
на висновки, зроблені  зразу  ж після перших  зустрічей  з ними. Ми ще  не  мали
справи з великими небезпечними хижаками, такими, як голуба і тигрова акули.

І, наче навмисне, наступного ранку після цієї розмови Джорджо  і я зустрічаємося
з мільбертовою акулою, про яку  вже розповідалося. А сьогодні Букеру, Вайлаті та
мені довелося  зустрітися з грізною  тигровою акулою. 1 в  першому  і  в другому
випадку акули  не виявили агресивних намірів  і тому здалися нам не  страшнішими
від інших.






ОСЬ ВОНА, ТИГРОВА АКУЛА!




Схил мадрепорового  бар'єра біля острова Ентеара надзвичайно крутий. Вчора вночі
сильний вітер  скаламутив  воду,  перемішавши  її  з прибережним піском.  Та, на
щастя,  брудні лише верхні чотири-п'ять  метрів,  а коли спуститися нижче,  вода
стає прозорішою і прохолоднішою. Яка насолода пірнути крізь цю білувату хмару аж
до шару  прозорої  води і завмерти  біля  строкатого  мадрепорового  муру  серед
незчисленної  кількості   найрізноманітніших  риб.   Після  сліпучого  сонячного
проміння очі приємно пестить розсіяне в товщі води матове світло.

Ми не відходимо далеко один від  одного.  Я  почав знімати  підводного  мисливця
серед зграї жовтих умбрин. Справа виявляється зовсім  нелегкою, і  ми  непомітно
відстаємо від усіх. Саме тут і відбувається історична зустріч.

Акула  з'являється з  боку  моря, як  і  завжди,  майже понад  самим дном.  Вона
уповільнює  швидкість,  помітивши Букера, який стоїть до  неї ближче  від  усіх,
змінює  напрямок  і  уважно  розглядає  людину.  Тримається риба,  звичайно,  на
безпечній  відстані, стріляти  в неї  неможливо. Ми  одразу розуміємо, що  це не
проста акула. Коли я  думаю,  що вона може виявитися  «тигром», мене непереможно
тягне  додому, в  рідний Рим. Уже тільки самі її розміри,  не кажу  вже про інші
ознаки, примушують  нас  насторожитися.  В  довжину  хижачка  має  метрів  три з
половиною,  а  може,  и  усі чотири.  Плеската  морда  з  широчезною  пащею  теж
переконливо свідчить, що  це тигрова акула.  Немає й  натяку на  обтічний «ніс»,
характерний  для  інших  акул. Хвіст  тонкий, вигнутий, шкіра темна,  з великими
плямами. Коли,  підручник, добре визубрений мною  у свій час, не  бреше,  то, за
всіма ознаками, ми маємо справу саме з тигровою акулою.

Букер  і Вайлаті  негайно  пливуть акулі  назустріч,  щоб  перевірити,  як  вона
поводитиметься; я кидаюсь за ними  слідом, плекаючи надію зробити вдалий знімок.
Грізна цариця моря, побачивши, що  до неї наближаються якісь незвичайні  істоти,
робить  глибокий віраж і зникає  точнісінько  так,  як і інші  акули. Ну, добре,
добре, я не такий вже впертий і великодушно припускаю, що втекла вона величніше,
ніж інші,  й не одразу, а тільки після  того, як  подивилася на  нас  з близької
відстані.

Увечері  я переглянув свій підручник,  і в  мене не  залишилося сумніву,  що  ми
познайомились сьогодні  з самим «тигром»! Дорослі акули  цієї  породи  досягають
інколи дев'яти метрів у довжину і важать близько шести центнерів. Ми зустрілися,
очевидно, з молодою людожеркою. Про це говорить насамперед її розмір та плями на
шкірі,  які  під старість  зникають  зовсім. Але,  що там не  кажіть,  ми  маємо
підстави радіти! Хай акула була й молодою  віком, але мала чотири метри довжини,
і коли б їй заманулося накинутися на когось із нас, ніхто не зміг би стати їй на
перешкоді…

Та  перед людиною-амфібією,  як бачите,  навіть грізна  акула вирішила за  краще
«накивати п’ятами».



_Гундабілу,_22_лютого_



Шоста  година ранку.  «Форміка»  кидає якір  за  півкілометра  від берега.  Море
гладеньке, наче калюжа нафти. Та поки ми оглядали спорядження, спокійна поверхня
раптом  узялася хвилями. Спочатку  ми вирішили, що це грають сардини.  Але через
деякий час витикається  і одразу  зникає плавець…  Та  ні, мабуть, два  спарених
плавці…

Кидаємось до борту і уважно стежимо за тим, що там діється.

— Акула!

— Аж дві акули! І кожна не менше п'яти метрів завдовжки!

— Дивіться, який стовп води підняли! Погляньте, погляньте он туди!

— Нема вже!

— Ось знову!

— Ось вони, ось вони… Аж дві акули!

— Та ні, це одна велика…

Порядні люди  після таких розмов сиділи б собі цілий день на «Форміці»  і навіть
не підійшли б до води.

Але не минуло, мабуть, і двох  хвилин, як  від борту «Форміки» тихенько відчалює
човен і обережно прямує до загадкових плавців. У човні Вайлаті, Джорджо, я і, як
завжди, Ідріс. Він ще не второпав, що  ми  хочемо робити, і перебуває в чудовому
настрої. Тим часом  ми надіваємо маски, взуваємо ласти… А  де моя маска? Я забув
іі, а повернутися по неї вже не можна. Тихенько лаючись, я залишаюся в човні.

Вайлаті озброюється рушницею, Джорджо бере фотоапарат, і вони  пірнають  у воду.
Та заздрити їм нема чого. Вода на цьому місці дуже темна (дна не видно), глибина
не  менш  як  тридцять-сорок  метрів,  і  в  цій  пучині  чекає  на  них  «щось»
велетенське. Можливо, акули.

Я примостився на носі — стежу за рухами людей і загадкових плавців.

Товариші мої посуваються поволі вперед. Плавці зникають, знов показуються з води
і невпинно наближаються до водолазів.

— Обережно, обережно! — кричу я з човна.

— Так це ж морський диявол! — чую у відповідь крик Вайлаті.

Так і є!  Перед нами «морський диявол», або «манта», — скат з двома  широченними
плавцями. Їх кінчики оддалік здалися нам спинними плавцями двох окремих рибин!..






ПОСТРІЛ ПО МОРСЬКОМУ ДИЯВОЛУ




— Джорджо і Бруно  божевільні! —  скиглить  Ідріс.  Він  похапцем, поки  є  час,
пояснює своє ставлення до дивовижної рибини. Човняр уперто твердить, що морський
диявол крутитиметься на цьому місці доти, поки «Форміка» стоятиме на якорі.

— Ця риба, — захлинається словами Ідріс, — любить якорі. Він плавай під самбука,
чіпляти рогом за якір і тягну самбука в море. Він чухай роги об якір.

Поки Ідріс розводить теревені про чудернацький потяг морського диявола до якоря,
Вайлаті і Джорджо після безрезультатної гонитви за рибою повертаються  назад  до
човна.

Минає півгодини. Від «Форміки» одчалює другий човен і підпливає до мадрепорового
бар'єра: Букер, Граціолі та Цекка розпочинають підводне полювання.

У глибокій тиші, бо стоїть мертвий штиль, наче удар батога, лунає крик Цекки:

— Морський диявол! Він тут, унизу!

Вайлаті,  Букер та  Граціолі поспішають  на зазначене місце, швидко  й  безшумно
працюючи ластами.

Джорджо і я  —  за  ними, але не встигаємо  ми  підплисти до місця, де причаївся
морський диявол, як Вайлаті  стріляє і влучає в  голову  страховиська, точно між
очі.  Рибина загрозливо піднімається з дна. Це  велетенський скат, він розлючено
б'є  «крилами» по воді, здіймаючи хмари дрібного піску. Спереду в нього стирчать
довгі «роги» — два м'ясистих відростки, схожі на стріли.

Цекка швидко прицілюється в нього зверху і стріляє. Але гарпун тільки згинається
від  сильного   удару,   неспроможний   пробити  товсту   шкіру.   Страшна  вага
велетенського  страховиська тягне Вайлаті на дно.  Бруно випускає з рук рушницю,
прив'язану до поплавця, і виринає на поверхню.

По  воді мчить  великий буй, міцно  прикріплений  довгим  лінем до  гарпуна,  що
застряв у  тілі морського диявола. Зненацька лінь обплутує Букера в той  момент,
коли  він  збирається  пірнути  нам на  допомогу.  Морський  диявол  рвонувся  з
неймовірною силою, — лінь не витримує і обривається.

Риба йде вглиб, тягнучи за собою рушницю і гарпун.

Ми випустили чудову  здобич.  У цьому  винні невигідні обставини  і наша  власна
нерішучість. Треба було нам усім  одночасно з Вайлаті  дати залп  по рибі. В цій
сутичці Букер  зазнав страшної небезпеки: якби не розірвався  лінь, страховисько
затягнуло б безпорадну людину в бездонну глибочінь моря.

І тут перший  «раунд», так  само, як і  під час зустрічі з барракудою та акулою,
закінчився не на  нашу користь. Але ми  нізащо  в світі  не проґавимо можливості
взяти реванш.






МОВА ШОСТОГО КОНТИНЕНТУ




Розповідаючи про події  цього дня, не  можна  обминути діалога, що  відбувся між
водолазами на  глибині п'ятнадцяти метрів  під час бійки з «морським  дияволом».
Цей  короткий  діалог —  перша спроба розв'язати одну  з  найважливіших  проблем
Шостого континенту, проблему спілкування людей-амфібій між собою.

У  розповіді  про  першу  зустріч  з Мазіно я  вже  згадував  про респіратори  з
мікрофонами.  Та від  них  ми  змушені були відмовитись, бо озброїти  ними  всіх
членів експедиції неможливо. Замість них  ми  розробили  суто практичну  систему
умовної сигналізації  (на зразок  азбуки  Морзе).  Такі  сигнали вживаються, щоб
покликати  когось  або  попередити  про  небезпеку.  Під водою вони  поширюються
надзвичайно швидко (швидкість звуку в повітрі  — 340 метрів на секунду, а в воді
— 1340  метрів  на секунду). Але  найчастіше  ми вживаємо для спілкування  легко
зрозумілі жести. Особливо зручною ця система виявляється для мене: вона дозволяє
«розмовляти» з товаришами під час зйомок якоїсь підводної сцени, не піднімаючись
на поверхню.

Така мова  універсальна. Нею  можуть користуватися  люди різних національностей,
добре  розуміючи  одне  одного. Шостий  континент, з  цієї  точки зору,  не  має
кордонів, які могли б розділити працюючих на ньому людей.



_Дур-Гелла,_23_лютого_



Сьогодні у водах Дур-Гелли ми зустріли голубу акулу. Це найлютіша з усіх відомих
ак} л-людожерок. У оповіданнях про пригоди в  тропічних морях саме вона,  голуба
акула, стоїть на  другому місці  після «тигра». Голуба акула дев'яносто разів із
ста  нападає на  людей, які потерпіли катастрофу у відкритому морі. Ця хижачка —
справжнє лихо для  китобоїв. Тільки-но  вони загарпунять  кита, як зграї голубих
акул  кидаються  на  велетенську безпомічну  здобич і  починають  свій  кривавий
банкет, створюючи серйозну  загрозу кораблю та  морякам. Голубі акули так сильно
б'ють  хвостами по  корпусу  китобійного  корабля,  що  невеличке  судно  інколи
перевертається. В наших морях  теж живуть голубі акули, правда, не такі великі і
їх не так багато, як в океані. У нас їх за колір називають зеленими акулами. Але
ця назва підходить  тільки для акул Середземного моря, в інших місцях вони мають
сіруватий або  голубуватий колір. Зустрівшись з такою  акулою, ми одразу пізнали
її по кольору, бо він дуже  відрізняється від забарвлення інших акул, а також по
формі рила і двох тонких і довгих бокових плавцях.

Але в першу чергу привертає увагу колір: далеко попереду, метрів за двадцять від
нас,  там,  де  білувате  морське  дно  темнішає,  зникає  у   безодні,  майнула
голубувата, з металевим  відблиском стрічка. Хижачка урочисто-спокійно перебирає
плавцями, не кваплячись б'є хвостом і прямує просто на нас.

Побачивши  людей,  вона не  лякається,  як всі інші  її родички, в тому числі  й
тигрова акула.






ДЖОРДЖО ЗАГРОЖУЄ НЕБЕЗПЕКА




Коли  з'явилася  голуба  акула,  кожний  займався  своїми  справами.  Експедиція
поступово  поділилася  на  групки:  вчені  збирали   потрібні  їм  матеріали,  я
фотографував  їх  за роботою,  Бруно полював.  Коли  Вайлаті підстрелив великого
трахінота — улюблені ласощі акули, — ми з Джорджо були недалеко від нього. Бруно
зразу ж  кинув поранену  рибину на дно.  Кілька секунд  напруженого  чекання. Ми
розташувались за широким  півколом коралового бар'єра, ніби в театральних ложах.
Перед нашими очима розкинулася велетенська арена, де ось-ось з'являться актори.

Минає  десять, двадцять, тридцять  секунд…  З темної  глибини,  наче  розвідник,
вискакує чорноперка, потім за нею з'являється ще одна, ще…

Джорджо залишає схованку  і мчить  униз.  Акули негайно тікають. Джорджо  поволі
повертається, роздивляючись на всі боки. Я тримаюсь позаду нього.

Вайлаті на поверхні  перезаряджає  рушницю. Аж ось і голуба акула — велетенська,
довжиною  більше  чотирьох  метрів. Жодного  сумніву  в  тому,  що  це  дорослий
екземпляр. Вона вже між мною  та Джорджо… Притишує  швидкість і підкрадається до
Джорджо ззаду. Джорджо прикипів  оком до апарата і дивиться зовсім у протилежний
бік,   нічого  не   підозріваючи   про   близьку   небезпеку.  Він   намагається
сфотографувати  п'ять чи шість «чорних плавців». Ми  кидаємось просто на акулу —
Вайлаті з  рушницею, а я зовсім  беззбройний.  Я припиняю зйомку і  кричу.  Крик
одночасно і глухий, і пронизливий. Але  він  зовсім  не впливає на  акулу.  Вона
продовжує безстрашно, хоча  й поволі, наближатися до  Джорджо. Але він почув мій
вигук і рвучко обертається. Різкий рух лякає акулу, вона робить глибокий віраж і
відпливає убік. Джорджо дуже  злякався, але тримає себе в руках і, незважаючи на
те, що акула притискає його до дна, продовжує фотографувати.

Підстрелений трахінот, спливаючи кров'ю,  тріпоче на дні. Не  пройшло й двадцяти
секунд, як  голуба  акула з'являється вдруге. Вона кидається просто на  Джорджо,
бо,  мабуть, вирішила, що він може перешкодити їй схопити здобич.  Ми зустрічали
сотні акул, і з них тільки сьогоднішня наважилася напасти першою.

Але  Вайлаті вже знову  під водою і  поспішає на допомогу товаришеві. Він рішуче
пливе  назустріч акулі  і  наводить рушницю,  мабуть,  щоб налякати.  Для  такої
велетенської  хижачки  гарпун  Вайлаті  не  страшніший  від  зубочистки.  Проте,
побачивши рушницю, голуба акула, хоч  і не тікає, але все ж таки змінює напрямок
і, шугнувши між мадрепорами, зникає у відкритому морі.

Джорджо  і  я багатозначно дивимося  один на одного. Ура! Плівка закінчилася,  і
Джорджо починає підйом. Він повертається  спиною до відкритого моря і дивиться в
бік берега… І саме в  цю мить я переживаю найжахливіший момент  у  своєму житті…
Кров холоне в жилах. Коли сам опиняєшся в небезпечному  становищі,  необхідність
діяти, боротися якоюсь мірою тамують страх,  а коли смерть загрожує другові і ти
не можеш врятувати його, страх остаточно паралізує твою волю.

Сталося ось що: після другого нападу голубої акули, Джорджо почав підніматися на
поверхню, повернувшись  при  цьому спиною  до  відкритого  моря. В цей  момент з
темної глибини зовсім вертикально випливла акула.

Все це тривало кілька секунд, а  може, й одну  секунду.  Велетенська туша, втроє
більша від Джорджо,  раптом  накинулася на нього ззаду. Щось боляче  стисло мені
груди, я хотів крикнути, але пізно… Акула була вже на спині у Джорджо!

Щасливий кінець цієї пригоди — чистісінька  випадковість:  коли  акула  мала вже
клацнути  страшними щелепами, з респіратора вискочили шумливі бульбашки повітря.
Вони хмаркою огорнули акулу… Коли бульбашки розтанули, за спиною Джорджо не було
вже нікого. Наче хтось  чарівною  губкою стер цей страшний  кошмар… Голуба акула
зникла.

І ось ми знову в човні. Поскидали з себе респіратори, ласти та іншу чортівню і в
спокійній бесіді робимо деякі висновки з того, що трапилося.

Обговорюється  найважливіше питання  — людина та акула,  вирішення  якого  дасть
можливість повністю обгрунтувати нашу теорію Шостого континенту.






ЩО ЯВЛЯЮТЬ СОБОЮ АКУЛИ?




Ми не можемо  зараз дати остаточну відповідь  на це  питання. В найближчі кілька
тижнів наші висновки або підтвердяться, або життя  спростує їх. Тому я  розповім
тільки про перші враження, які склалися про акул у членів експедиції.

Сьогоднішні події вплинули на нас зовсім інакше, ніж незабутній запеклий бій між
меч-рибою та зграєю «мако», який ми спостерігали по дорозі до острова.

Тільки одна голуба  акула  виявилася  гідною слави  морських хижаків (та й то до
певної міри). Інші представники цього роду  поводилися  полохливіше  навіть  від
сардин. Акули  кожного  разу  з'являлись тільки тоді,  коли  зовсім  легко  було
поживитися за рахунок поранених риб або тих, що опинилися у скрутному становищі.
Від найпідступніших лісових хижаків акул відрізняє отака,  я б сказав,  не  дуже
приємна риса  характеру. Полохливість  та малодушність  деяких жителів  джунглів
загальновідома, та коли на них  нападає людина,  їх охоплює природна лють і вони
перетворюються на небезпечних ворогів. Вайлаті, Букер  та  інші члени експедиції
неодноразово першими нападали на  акул, і  ми переконалися,  що  морські хижачки
неспроможні пересилити  свій страх навіть  у  такій ситуації,  Читач справедливо
запитає мене:  «Хіба ж то акули,  коли вони такі полохливі?»  На це запитання  я
відповів  би  так:  до  родини котячих належать  коти, леопарди та тигри.  Можна
цілком спокійно ногою  відкинути геть кота, який напаскудив на  килим, і  тут не
потрібно ніякої обережності, бо вашому життю нічого не загрожує. Таке саме можна
вчинити з малям пантери, але я не радив би вам поводитись таким чином з дорослою
пантерою. Так стоїть справа й з акулами. Існує близько сотні  різних видів акул.
Нам,  за  винятком  мільбертової  акули,   голубої  акули   та  тигрової  акули,
зустрічалися здебільшого  хижачки,  які не  належать до розряду  людожерок. Крім
того, може бути, що голуба акула, мільбертова акула та «тигр» не нападали на нас
саме  тому, що  ці глибинні жителі  почували  себе біля берега не  зовсім певно.
Отже,  не  треба  поспішати  з висновками.  Скажемо  тільки, що  відсоток  акул,
небезпечних  для  людини,   мізерний  і   абсолютна  більшість  цих  хижачок  не
відзначається  хоробрістю. При  розумній та спокійній  поведінці  водолаза можна
дуже   просто  налякати  та  прогнати   геть  цих  самих   акул,  яких  вважають
найкровожерливішими створіннями.

Комплекс цих  питань має  виключно  велике  значення  для  розв'язання  проблеми
Шостого континенту, і  експедиції доведеться багато попрацювати, доки можна буде
сказати вирішальне слово.

Це  завдання  ми сподіваємося виконати  протягом кількох місяців,  спостерігаючи
акул, що траплятимуться на нашому шляху.

Завдяки прані спортсменів та кінозйомочної групи, до рук вчених потрапили багаті
матеріали не тільки про акул, але й про інших жителів моря.

Баск'єрі надає великої ваги спостереженням за рибами-носорогами.  Це  маловідома
різновидність риб-папуг, і про них варто розповісти окремо.

У вивченні «носорогів» (а також сріблястих веретеноподібних досить великих риб —
ми назвали їх «кефалями», — про яких жодного слова немає у визначниках Баск'єрі)
наукова група  користується  неоцінимою допомогою з боку всіх членів експедиції.
Спортсменам,  незважаючи   на  полохливість  цих  риб,  вдалося  здобути  кілька
екземплярів, а ми зробили цілу низку різноманітних фотографій. Це фотодокументи,
які вчені згодом використають для точної класифікації  та порівняльного вивчення
різних  видів.   Крім   того,  ми  зібрали  цінний  матеріал   про  велетенських
багатоколючників. Насамперед вражають великі розміри  та жахлива сила  цих  риб.
Завдяки  своїй  силі,  вони  неодноразово вислизали  з  рук  мисливців.  Тутешні
багатоколючники надзвичайно люті, чого зовсім не можна сказати про їхніх родичів
з  Середземного моря.  Недарма місцеві  жителі  бояться їх  більше, ніж багатьох
інших риб.

Як велетенські, так і менші багатоколючники відрізняються від середземноморських
ще й манерою захищатися. Я вже розповідав у розділі про острів Понца, що там при
найменшому натяку на небезпеку вони ховаються в глибоких норах — своїх постійних
житлах. Отже, використовують не індивідуальний,  а видовий спосіб захисту,  який
ми вважали спільним для багатоколючників усіх морів земної кулі. Але в Червоному
морі, як виявилося згодом, ці риби дуже рідко застосовують такий спосіб захисту.
Найчастіше вони швидко втікають.

Ще одне  цікаве явище: дентекс —  хитра і сторожка риба, яку в Середземному морі
спіймати неможливо, тут зовсім  легко потрапляє в пастку. Коли дентексу загрожує
небезпека,  він  ховається в  норі, звідки  його дуже  просто  витягти.  Коротко
кажучи, риби, які в нас рятуються втечею, тут залазять у нори і навпаки.

Ці  кілька прикладів я навів для того, щоб продемонструвати, як  багато треба ще
працювати та скільки несподіванок чигає на нас на шляху до нашої мети.






ПЕРШІ ПІДСУМКИ




Спираючись на власні  спостереження,  я  хочу зробити  деякі підсумки проведеної
роботи.

«Форміка» зайшла у води Червоного моря шістнадцятого січня, а сьогодні  ми маємо
двадцять  п'яте  лютого.  Отже,  наша  експедиція  вже  сорок  діб  перебуває  в
тропічному морі. Члени експедиції занурювалися  групами в десяти різних місцях і
пробули  під  водою  майже  тисячу  п'ятсот  годин.  Такі  цифри  здаються  мені
достатніми для першого звіту.

Крім спостережень, що кладуть початок всебічному і глибокому вивченню  мешканців
Шостого континенту, про  яких я розповідав  до  цього,  ми,  поряд з  виконанням
головного  завдання експедиції, зробили  ще цілий ряд  істотних  висновків  щодо
праці людини в морських глибинах.

Праця наша під водою була досить різнобічною й тривалою. Сам цей  факт  говорить
про серйозний  успіх експедиції. Адже  нікого з  нас  не з'їла  акула, нікому не
завдали  шкоди  зуби   барракуди,  ніхто   не   постраждав   через  несправність
респіратора, не  захворів від  тривалого перебування у  воді,  одне  слово,  наш
фізичний  стан анітрохи не відрізняється від  стану людей, які працюють на суші.
Граціолі, лікар нашої експедиції, пильно слідкував за самопочуттям кожного з нас
і вже тепер має серйозні підстави стверджувати, що тривале перебування під водою
не шкодить людині.

Наш досвід  набуває чималої  об'єктивної цінності,  коли зважити, що  експедиція
працювала  в місці, найменш сприятливому як  у  відношенні безпеки (Червоне море
найбагатше на  так  званих  риб-людожерів), так і у  відношенні клімату (високий
ступінь вологості та спека сильно виснажують).

Думка  про  те,  що  ми досягли  таких  результатів  тільки  завдяки  ґрунтовній
попередній підготовці,  була б помилковою. Ми розпочали працювати одразу ж після
виснажливої подорожі, яка тривала цілий місяць, це по-перше, а по-друге, приклад
Присцілли  Гастінгс цілком спростовує такі  думки. Молода англійська  художниця,
яка  майже не вміла плавати,  з  першого дня  почала працювати під водою разом з
нами,  і на  її долю випали  ті  самі  небезпеки і труднощі, що й на  нашу. Вона
швидко  навчилася  користуватися  повітряним  респіратором,  ластами,  маскою. Я
зустрів її два дні тому біля  самого  краю коралового  бар'єра Ентеари. Вона  на
самоті  малювала спеціальними олівцями на пергаментному папері. 1 це на  глибині
дванадцяти метрів!

Отак  ми,  люди-амфібії,  працюємо  тут  у  незнаному  світі, малюємо,  збираємо
матеріали, спостерігаємо, робимо зйомки. Ми  плаваємо під водою вздовж коралових
бар'єрів,  оточені  мешканцями  глибин,  вивчаємо морські пустелі, гори, пучини,
джунглі,  знайомимося  з хижими  та мирними  рибами.  Все  більше  й  більше  ми
призвичаюємося до  нових умов  у цьому дивовижному світі,  де закон  тяжіння діє
зовсім не так, як ми звикли до того: одна частина зламаного молотка тут падає на
дно, а друга  піднімається  на  поверхню.  Ми  звикаємо жити  в  горизонтальному
положенні, користуватися «німою мовою»,  навіть склад наших думок ніби  змінився
під  впливом мертвої  тиші морських  глибин…  Від «звичайного» таке  життя  дуже
відрізняється, але  увійти  в  нього зовсім легко.  На  Шостому  континенті море
розгорнуло перед нами свої багатства. Всі наші попередні висновки, спираючись на
які ми готувалися в експедицію, блискуче підтвердилися.

Під водою ми познайомилися безпосередньо з  морськими тваринами, досі невідомими
людям. Це  має не тільки  наукове, але  й практичне  значення. Зараз, наприклад,
люди  непродуктивно використовують риб, так само, як  колись  вони непродуктивно
використовували сухопутних  тварин. А коли людина  глибоко вивчить  життя  риб і
навчиться розводити їх,  як навчилася розводити худобу, рибальство матиме цілком
інше значення.

Те ж саме можна сказати про водорості. Людина зможе раціонально  використовувати
їх, тільки  вивчивши корисні  якості  морських рослин.  На узбережжі Португалії,
наприклад,  здавна  збирають  водорості,  викинуті  на  берег  хвилями.   З  них
видобувають альгінову  кислоту,  яка  йде на виготовлення  тканини, міцнішої  за
льняне та конопляне полотно. Та хіба пристало людині задовольнятися тільки  тим,
що море дарує саме? Чому не спуститися на дно і не створити там справжнє морське
сільське господарство?

А корисні  копалини?  Ми  неодноразово спостерігали, як  після вибуху невеликого
пакета  вибухівки з дна піднімалася сила-силенна  бульбашок газу, як виявилося —
метану. Якось ще в Середземному морі я блукав  біля одного з Ліпарських островів
і  натрапив  на  багатющі поклади  сірки.  Я певен,  якби  під  воду  спустилися
спеціалісти-геологи,  через  деякий час неодмінно вдалося б  розпочати видобуток
найрізноманітніших підводних  корисних копалин,  і  в першу  чергу — вугілля  та
нафти.

Ось які висновки я зробив після сорока днів праці під водою у складі експедиції,
а  також на  основі  власного багаторічного досвіду.  Тепер я хочу  пояснити  ці
теоретичні викладки на якомусь конкретному прикладі.

Візьмімо  який-небудь пустельний, неродючий острів, хоча  б Дахлак Кебір,  де ми
зараз  перебуваємо, і уявімо  собі, як  змінився  б  він  внаслідок використання
ресурсів Шостого континенту.

Прийдуть перші  підводні дослідники-спеціалісти і знайдуть тут численні  джерела
прісної  води,  відкриті  ще нами. Це докорінно розв'яже  одну  з  найважливіших
проблем  —  проблему водопостачання.  Інші спеціалісти розведуть  плантації  тих
видів  водоростей,  якими  тубільці  годують своїх  корів. На острові з'являться
отари овець, і буде досить м'яса.

Уважно вивчаються риби,  їх  повадки, і  внаслідок цього зростає  продуктивність
рибальства. І, нарешті, на острів приходять  підводні  геологи  та  енергетики і
використовують  підводні  течії  у протоці  Нокра, як джерело електроенергії. За
кілька років купка  людей,  узутих в ласти,  докорінно змінює вигляд безлюдного,
сухого острова.

Та я бачу, що дехто з читачів поблажливо посміхається, намагаючись прикрити хвоє
недовір'я та скептицизм. Така сама посмішка, — я певен, —  з'явилася  б на устах
мого  діда, коли б  йому  в  молоді  роки  сказали, що  колись,  у  майбутньому,
натиснувши кнопку на невеличкому ящичку, він почує голоси людей з  різних кінців
світу. І ця  посмішка, без сумніву,  змінилася б відвертим  сміхом, коли  б йому
сказали, що  колись, зручно влаштувавшись в  кріслі  у себе вдома  і  натиснувши
кнопку на іншому ящику, він  побачить відкриття міланського ярмарку або прем'єру
в театрі Ля Скаля.






ТАНЕЦЬ МОРСЬКИХ ДИЯВОЛІВ









житті  завжди трапляються  несподіванки. Люди на власному досвіді переконалися і
твердо запам'ятали, що пори року змінюють  одна одну в раз і назавжди визначеній
послідовності. І раптом одного чудового дня виявляється, що цей непохитний закон
може втратити свою силу.

Ми залишили  береги  Італії  взимку, а в  Червоному морі на нас чекала нестерпна
літня спека, після літа прийшла весна… а потім осінь!

На  острові  Дур-Гелла  — вузенькій довгій  смужці  суші,  засіяній  камінням  і
порослій кущами та немічними деревами, — в найзатишнішому  місці стоять палатки.
Тут отаборилися наші вчені; в цьому куточку їм спокійніше,  досліди  можна вести
на  більшій глибині. І я приєднуюся  до  них  на  деякий  час, хочу ознайомитися
ближче з їхньою  працею, зняти  її на плівку. Це потрібно  мені для фільму і для
книги, яку я збираюсь написати.

Якось уночі  наприкінці лютого пішов дрібний густий дощик. Ми прокинулися вранці
і побачили,  що завжди сірий,  безбарвний, наче  оповитий каламутним  серпанком,
краєвид мов чудом змінився. Усе зеленіло навкруги. Полопалися пуп'янки на гілках
дерев, несміливо повитикалася зелена травка, навіть з'явились якісь жовті квіти.
Отже, виходить — спочатку зима, потім літо і ось тепер — весна.






ВЕСНА ПРИЙШЛА




Про  її прихід говорить  не  тільки зелена трава  —  все  навкруги дихає весною,
навколо нас  забуяло життя. До вчорашнього дня єдиними мешканцями Дур-Гелли були
кілька чайок та самотні фрегати,  що цілими днями  мовчки кружляли над  берегом,
вишукуючи собі сніданок або обід.

А  сьогодні прилетіли ластівки і, здійнявши страшенний гармидер, влаштували собі
тут  привал.   Вони  повертаються  до  берегів   старенької  Європи  і  вирішили
перепочити. А ось ще перелітні птахи — перепілки і горлиці; їх не так багато, як
ластівок.

Ми снідаємо, а в цей  час два  перепели  з'являються  з густого чагарника зовсім
поруч з нами і безстрашно прямують до озерця серед мангровій купатися.

Ця сцена й тисяча інших наче спеціально  розігруються  для того, щоб розповідати
про них друзям-мисливцям, які в місті  прокидаються о  третій годині ранку  і до
третьої  години   наступного   ранку   вештаються  по  луках,  болотах,   полях,
продираються  під  колючим  дротом,  проходять  десятки  кілометрів,  так  і  не
зустрівши жодної куріпки.






КОХАННЯ НА ДУР-ГЕЛЛІ ТА НАВКОЛО ЛЕЛЕКИ




Ластівки,  перепілки, горлиці… З'явились ще птахи, невідомо звідки, серед них  —
олуші  та  чудові  чорні  лелеки. Олуші  та  чорні лелеки  невтомно  літають над
Дур-Геллою  — заводять сім'ю, а потім будують гнізда на східному березі острова,
який скелястим урвищем спускається в море.

Чекко Баск'єрі раптом виявив нікому не відомий талант альпініста. Він видряпався
на  самий верх скелі, причаївся  біля гнізда і  старанно, як  біолог, стежить за
любовною  грою  птахів, його  мета  —  вкрасти  з  гнізда  кілька  яєць. «Велика
рідкість», — пояснює він. До речі,  про яйця.  Ми  пожираємо їх кожного вечора у
значній кількості, чим  і підтримуємо  здоровий  дух у здоровому  тілі. Я маю на
увазі яйця черепах, вони зовсім не погані на смак. Йєменські рибалки навчили нас
розшукувати їх  у прибережному піску  довгими  палицями. Ми  збираємо цілі  купи
яєць.  Вони  схожі на м'ячики для  настільного  теніса, тільки  трохи  сплющені.
Жовток у них розбовтаний, але, як я вже казав, вони зовсім не погані на смак.

Черепах  теж  охопив  дурман   кохання.  Я  зовсім   легко  впіймав  велетенську
черепаху-самця,  стукнувши  її  по  голові, що  якраз  висунулася з-під  міцного
панцира. Сам собою  напрошується  висновок  — кохання губить  не  тільки людину.
Виходить, черепаха-самець може втратити голову через черепаху-самку.

В  морі  особливо  відчувається  весняна лихоманка. Вона  з  кожним  днем більше
полонить Шостий континент. Здається, що поверхня води кипить без упину.

Час від часу  розлягається  гучний плескіт, наче  пішов сильний дощ.  Це «йдуть»
міріади сардин. Вони раптом, наче по команді, вискакують на декілька сантиметрів
над водою і плюхаються у море.

Найщасливіша  пора!  Справжня  манна  небесна  посипалася на  місцевих  рибалок;
самбуки сновигають по хвилях у різних напрямках. Вечорами рибалки складають улов
на похилому березі, присипають сіллю і на кілька днів залишають в'ялитися. Потім
рибу збирають у мішки і повертаються додому (до Джедди, Массауа, Гобейди). А  за
два-три дні рибалки знову тут.  Коли подивитися на такий берег з моря, здається,
що він вкритий срібними озерцями. Це виблискують проти сонця бідолашні сардини.

Сардини,  трахіноти, тунці-альбакори та інша мігруюча риба  косяками  в  десятки
тисяч голів  йде  на північ, їх  переслідують  акули, тунці,  барракуди  та інші
пірати підводного світу.

Геть уся  поверхня  води у  всіх  напрямках  посічена  трикутними плавцями.  Час
кохання частенько буває тут смертним часом.

На  кораловому   бар'єрі   особливу   увагу   привертають   своїм   церемоніалом
риби-носороги. До  вчорашнього  вечора вони  зустрічалися  дуже  рідко  і завжди
поодинці, а  зараз їх багато. Плавають  вони  групами  по п'ять-шість штук (а  в
групі  завжди  знайдеться  кілька  штук  вагою  понад  тридцять  кілограмів) або
зграйками  по кілька десятків голів. Тепер  до них зовсім  легко підкрастися, бо
вони надто збуджені.






ТРОХИ ПРО «НОСОРОГІВ»




Хоча димчаста завіса планктону затуманює поле зору і «носороги» далеко від  того
місця, де ми спускаємося  під воду, все одно ми відчуваємо  їхню присутність. Як
тільки до нас долинає шум, схожий  на лузання горіхів,  ми одразу догадуємося, в
чому справа.  Це  «носороги» їдять. Обережно просуваємося  в тому  напрямку. Ось
вони відламують і жеруть мадрепори та  корали у неймовірній кількості  так  само
невимушено, як ми їмо мигдальні тістечка. Впадає в око одна дуже важлива деталь.
Кожний  з нас  неодноразово був свідком  такого  бенкету і може  підтвердити, що
припущення, ніби «носорог» відламує мадрепору «рогом» — відпадає.

У своєму описі Червоного моря Кусто  розповідає,  що  бачив  цих  риб здалеку  і
недовгий час. Торкаючись питання про походження  та призначення великого виступу
на голові риби, він дотримується думки, що цим виступом «носорог» ламає коралові
«гори»,  дробить «породу», яку потім  їсть. Але ми  переконалися в протилежному:
спіймавши  кілька «носорогів», ми побачили, що «ріг» зовсім не такий твердий, як
гадав Кусто. Навпаки, він занадто м'який, щоб ламати корали.

Зате ми підтримуємо іншу теорію Кусто, про яку я вже розповідав  раніше. Мається
па увазі припущення, що риби-папуги (особливо  їх різновидність — риби-носороги)
і  є   справжніми  творцями  коралових  пляжів,   бо  саме  вони  «виготовляють»
найдрібиіший білий пісок, який вкриває береги деяких маленьких бухт. Незчисленна
кількість роздріблених коралових кістяків  проходить через кишковий тракт риби і
виходить з тіла «носорогів» у вигляді білої хмаринки.

Вчора,  спустившись на дно, я  помітив,  що  до мене  наближається  зграйка  цих
цікавих риб.  Я  пригнувся і  закам'янів, стискаючи  ручку  кіноапарата. В  мене
з'явилася   надія  «накрутити»  зграйку,  коли  вона   пропливатиме  наді  мною.
«Носорогів» було штук двадцять. Вони пливли над моєю головою метрів за п'ять від
мене. І  саме в цю мить вони спорожнили свої шлунки. Я побачив, як море побіліло
раптом і якась хмара з'явилася між мною  та ними. Через кілька секунд своєрідний
«сніжок»  почав падати  на дно.  Осідають  і  осідають поволі на дно  розтерті в
порошок корали. Зараз же після нього риби знову починають їсти, а через двадцять
хвилин  викидають з кишечника  рештки. Виходить,  що  вони  можуть здійснити  на
протязі століть працю, про яку говорить французький дослідник.

Після першої зустрічі (особливо визначної, коли пригадати, який саме дощ сипався
на  мене) відбулися  інші. І мені  пощастило зробити  цікаві спостереження. Коли
бачиш,  як пливуть «носороги», неодмінно пригадуєш стадо баранів: якщо  хоч одна
рибина перелякається, відхилиться вбік і змінить напрямок, уся зграйка, охоплена
жахом,  кидається слідом за нею. В цю мить по морю котиться  гул — двадцять  або
тридцять великих і  сильних хвостів водночас б'ють по воді, набираючи швидкість.
Мов  овчарки біля стада, осторонь  від зграйки  чатують трохи більші «носороги».
Вони  кидаються вперед  і  назад, підганяють тих, хто  забарився  та відстав від
зграї; щось схоже ми спостерігали і в барракуд.

Читач, мабуть, і сам може легко уявити собі,  який гамір здіймають ці риби, такі
незграбні та «непосидючі». Щоб порівняти (ще одне порівняння — яке вже числом!),
я  сказав би, що  в підводному світі між рухами  інших риб та  «носорогів» існує
така  сама різниця,  як і  в нашому  світі  між ходою танцюриста-професіонала та
капрала з ротної канцелярії, який одержав дозвіл відвідати місто.

Уявіть собі,  що  відбуватиметься перед  вашими очима, коли  ви побачите зграйку
«носорогів» під  час нересту!  Вода на поверхні кипить, а  внизу  могутні  удари
хвоста здіймають великі хмари піску. На дні наче відбувається бій биків, шалений
ураган зносить маленькі  колонії  коралів і  затягує їх у несамовитий вир  танцю
самців та самиць.






ЛАНЦЮЖОК СКАТІВ




Інші мешканці коралових  джунглів не роблять такого  гармидеру. Ось,  наприклад,
скати.  Вони пливуть повільно, статечно — чорні, фіолетові з голубими краєчками,
озброєні короткими колючками. Рухаються вони ланцюжком  — спереду  самка, досить
велика, а за нею три, чотири, п'ять, а інколи й більше самців. До кінчика хвоста
самки притискається  «ніс»  першого самця. І далі так само — наче  вагони одного
поїзда. Інколи  один  з самців,  насмілившись, рухає  плавцями енергійніше,  ніж
решта його товаришів, і  наближається  до самки. Я витратив марно багато зусиль,
намагаючись без респіратора  сфотографувати один  такий ланцюжок,  який з'явився
під нами.  Мабуть,  півгодини я вперто  пірнав  на  дно (щонайменше вісімнадцять
метрів глибини), сподіваючись натрапити на місце, де прозорість води дозволяла б
добре бачити  все навкруги.  Але планктон  хмарою висить у воді, і море  нагадує
площу в Мілані туманного дня. Але те, що для фотографування велике нещастя,  для
наукової групи — справжня фортуна. Величезна кількість  планктону, хід риби всіх
видів, вир життя тропічного моря — ось причини того, що група Баск'єрі  працює з
ранку до вечора без перепочинку.

В хід ідуть не тільки підводні рушниці, а й планктонні сітки (особливі воронки з
густої  сітки, обладнані  фільтром з  скляночкою, де  осідає  планктон) та  інша
рибальська снасть.  Сітка,  верші, рушниці! Колекція Інституту зоології  на очах
поповнюється новими видами морських істот.






ЛІТАКИ ЦАРЯ СОЛОМОНА




Вечорами  заводяться  безконечні   суперечки   між   нами  та  Тесфанк'єлем.  Це
робітник-ерітреєць, людина кмітлива, чудовий  куховар і прекрасний  весляр, його
розповіді — найкраща  розвага для нас. Він, наприклад, цілком серйозно твердить,
буцімто  цар  Соломон,  від якого походять  абіссіниі, мав  справжні  ескадрильї
літаків і пробив  тунель  від Єрусалима  аж до  Аксума та  засипав його золотом…
Тесфанк'єль з усім своїм базіканням — чудовий товариш у нашому житті робінзонів.

Я вже казав, що, крім нас, на Дур-Геллі розташувалися йєменські рибалки  з двома
самбуками.  Коли  закінчується  день  і  сідає  сонце,  наша   праця  під  водою
припиняється і ми йдемо подивитися, як вони рибалять. Це видовище гідне уваги.






ЙЄМЕНЦІ ПРАЦЮЮТЬ




Біля  одного  краю острова,  погойдуючись на хвилях, стоять на якорях самбуки. В
кожному човнику  сидять  чотири рибалки  і співають якусь сумну пісню. І  тільки
тоді,  коли акула хапає рибину, яка вже спіймалася на гачок, і разом із здобиччю
тягне обірвану волосінь, пісня припиняється й починається галас.

Ми кидаємо якір  поруч з  ними і  дивимось. У кожного  рибалки є  міцна волосінь
метрів тридцять довжиною, на кінці, звичайно, гачок з наживкою. Рибалка-йєменець
намотує  півметра волосіні  з гачком  та наживкою  на камінь і кидає  у воду. Як
тільки  він  відчуває,  що  камінь  торкнувся дна, — сильний  ривок,  і волосінь
звільняється  від  грузила.  Після цього  починається найцікавіше: спритні  руки
йєменця  невловимими  рухами  «водять»  снасть.  Швидко  бігають  пальці, дрібно
смикають нехитру  рибальську  снасть,  і  мертва риба на  гачку тріпоче на  дні,
приманює  здобич.  Не  так  вже  часто   випадає   бачити  таку   чудову  сцену:
напружено-зосереджена поза, неймовірна швидкість та класична гармонійність рухів
пальців уздовж волосіні — здається, що перед тобою скрипаль-віртуоз.

За  допомогою кількох відомих нам арабських та  зрозумілих рибалкам  італійських
слів з'ясовуємо, що акул біля  самбуків не завжди буває багато, і до того ж вони
невеликі.  У  зв'язку  з  цим  ми вирішуємо  спробувати  завтра  фотографувати у
відкритому морі, де рибалять йєменці.

Але наступного ранку тільки Джапні та я вирушаємо на призначене місце,  за п'ять
миль від  Дур-Гелли.  Баск'єрі  має якісь  невідкладні справи  на острові, з ним
залишаються також Джорджо та Присцілла.

Йєменці, звичайно, думають, що ми збираємося тільки дивитися, як  вони рибалять,
і  весело готують снасті. Але коли  я  взуваю  ласти, натягаю маску  і  збираюся
пірнути  у  воду  (Джанні,  як  завжди,  залишається в човні  на  веслах),  вони
підскакують усі  разом, майже  перевертаючи  свої  вутлі  самбуки, і відчайдушно
мотають  головами, роблять  заперечливі  знаки руками і  намагаються,  вигукуючи
арабсько-італійською  сумішшю:  «Акула кебір… кебір акула!» — втлумачити нам, що
ми  затіваємо  дуже  небезпечну справу. Море — наче олія  на  блюдечку  — жодної
хвильки. Ніде не помітно ні плавця, ні клекотіння води. Я пірнаю з човна у море.

Перше почуття,  яке охоплює тебе, коли спускаєшся під воду у відкритому морі,  —
почуття  власної  нікчемності.  Як  ніколи,  гостро  відчуваєш  себе  маленьким,
крихітним  у  порівнянні  з неосяжним морем, вмить з'являється  примара  грізної
небезпеки  за  плечима,  і  кожні  півхвилини  у  тебе  виникає  огидне  бажання
повернутися назад у човен.






СВ1ТЛО В КОНУСІ ТІНІ




Планктон  дає  надзвичайно цікавий  світловий  ефект.  Зараз  я  маю  можливість
спостерігати його. Снопи  сонячного світла майже перпендикулярно падають у воду.
Освітлений  планктон  клубочиться  у воді білуватим  туманом,  який не  дозволяє
бачити далеко. Я пірнаю углиб метрів на  десять і дивлюсь угору. Трошки праворуч
над головою погойдуються кілі  самбук, і  висять порожні сітки іржавого кольору.
Вони роздуваються мішком, потім зморщуються, поступово  спускаючись все  нижче й
нижче,   поки  не  зникають  у  темній  пучині.  Навколо   човнів  снопи  світла
пробиваються у воду, наче крізь отвори між хмарами, а від днища самбуків конусом
падає тінь. Конус тіні  все ширшає, доки  зовсім не  пропадає  в пучині.  І  тут
виявляється цікава  річ: там, де сонце освітлює воду, планктон перетворюється на
туман і не дає змоги нічого розгледіти, а під човнами, куди не досягають промені
сонця  — чудово видно на глибину кількох десятків метрів. Тут планктонний пил не
виблискує в проміннях світла і не перешкоджає бачити.

Одне слово, в конусах тіні видимість чудова. На глибині десяти метрів  підо мною
пропливає рибина. Зараз її не видно, бо вона проходить освітлену сонцем зону, та
ось риба  потрапляє в конус  тіні, і я бачу її, як  на долоні. Припадаю  оком до
апарата  і  націлюю його  на темну  зону. Поодинці  велично  з'являються  великі
«риби-ангели»  і  щезають знову.  Окремі екземпляри  «цієї породи риб  досягають
значних  розмірів. Тіло  їхнє,  зовсім  плескате  й кругле,  нагадує  кришку від
каструлі, але тримаються вони  вертикально. Ледве помітно коливаються плавці  та
хвіст… Луска на них  привабливого золотавого  кольору,  якому  вони,  мабуть,  і
зобов'язані своєю назвою.







_На_полювання!_







_Яскравий_підводний_килим_







_Щось_цікаве!_







_Риба-свиня_







_На_дні_морському_







_Зграйка_риб-папуг_







_Сітка,_поставлена_науковою_групою,_вже_через_кілька_годин_наповнюється_рибою_







_Підводні_зйомки_







_Є_здобич!_







_А_на_поверхні_сяє_сонечко_







_Енца_з_мадрепорою_







_Енца_перемогла_мурену_



Минає чверть години.

І  тільки тоді, коли  йєменські  рибалки  починають  вибирати сітки, з'являється
«давня  знайома». Це акула  довжиною метра півтора. Вона не  кваплячись, ривками
наближається і  заходить в конус тіні  — теж, мабуть,  для того,  щоб краще мене
роздивитися. Хижак у найкращому положенні для зйомки. Сильно  відштовхнувшись, я
пікірую просто на рибу. Поки я промчав кілька метрів униз, акула щезає, але мені
вдалося «накрутити» її на плівку. Потім повертаюсь на поверхню.

Я виконав своє завдання:  зняв сітки, стовпи сонячного проміння та акулу. Дальше
моє перебування у воді  непотрібне.  Не так вже й приємно знати,  що в  тебе під
ногами акула,  а  навкруги вода, в  якій можна побачити хижака тільки тоді, коли
він опиниться за кілька метрів від тебе!

Я знову в  човні. Друзі  на самбуках полегшено зітхають,  і  тужлива пісня знову
лине до неба.




* * *



Минають дні, тижні, а ми не помічаємо часу, зайняті працею та пригодами, схожими
на ті,  про які я  розповів.  Кожного  дня Чекко Баск'єрі збагачує свою колекцію
новими експонатами,  записує  в зошити нові цінні  спостереження,  а я складаю в
термостатичні касети рулони плівки, на якій зафіксована вся ця праця.

Кожного дня відбувається щось нове, а значить з'являється нова партія кадрів.

От і сьогодні робили цікавий дослід — отруювали багатоколючника.

На початку книги я вже розповідав,  що на  велику рибу в  нас є отруєні гарпуни.
Баск'єрі  вирішив  сьогодні  перевірити їх  на  великому  багатоколючнику  вагою
кілограмів тридцять,  якого  спіймав Рогі. Наслідки  приголомшуючі. Ми  ввели  в
живий  здоровий організм  велику дозу  кураре (такою  дозою  можна вбити п'ятьох
биків  за кілька секунд) і побачили, що отрута  діє  як тонізуючий засіб. Минуло
кілька хвилин, а риба живісінька. Ми кинули її назад у воду, і вона, задиркувато
крутнувши хвостом, зникла в глибині.

Виходить, що отрута діє на риб зовсім інакше, ніж на людину.

Сьогодні  я зняв  на  плівку  під  водою  інший цікавий  дослід:  ми розбризкали
пульверизаторами  кольорові  суміші,  якими  забарвили окремі ділянки води.  Нам
хотілося довідатися, як реагуватимуть риби на  такі дивні для них червоні, жовті
та білі плями.

Дослід в цілому дотепний і цікавий. Одні риби зовсім не звертають уваги на фарби
(це коралові рибки, «метелики» та споріднені з  ними  види), а «перлисті  рибки»
сполохано  тікають.  Результати   спостережень   за   рибами-папугами  виявились
непевними, необхідно провести ще серію експериментів.

Отрута, фарби, зустрічі з «носорогами», акулами, скатами… Кожний  день  збагачує
наші знання про Шостий континент, про його мешканців, про їхні повадки.

До  речі, про  фарби: я зняв  Присціллу Гастінгс під  час малювання найцікавіших
екземплярів  риб,  виловлених сьогодні. Майже кожного вечора, закінчивши роботу,
ми дивимося, як на великих  аркушах паперу  народжуються малюнки, якими Баск'єрі
ілюструватиме  свої  статті та книги.  Для  нас  це щоденна  розвага.  При цьому
кожного  вечора обов'язково перевертається  пляшечка  туші (добре, що її  у  нас
багато).






КРАБИ ЗОВСІМ РОЗПЕРЕЗАЛИСЯ




Та навіть  ці мирні надвечірні  хвилини не приносять  нам повного спокою: настає
час війни з  крабами.  Тільки-но сяде  сонечко,  пісок  навколо  нас вкривається
ямками,  і  відтіля,  начебто  трошки ніяковіючи,  виповзають  білясті  краби  з
зеленими  вусиками. З  кожною хвилиною вони  смілішають і,  переконавшись, що ми
займаємося  своїми  вечірніми  справами,  швидко  починають  шастати  їв  різних
напрямках, ніби територія нашого табору їхній… ну, крабодром, скажімо. Крабів  з
непереборною  силою ваблять блискучі речі, і тому вони полюють за ковпачком моєї
автоматичної ручки — це єдина річ, яка ще  трошки блищить; все інше окислилося і
заіржавіло. Кожного  разу, коли я  збираюся  писати, доводиться витрачати багато
часу  на  розшуки моєї  ручки, і кінець кінцем  вона  виявляється десь у  зовсім
несподіваному  місці. Якось  я  ледве встиг видерти  її з  клешень  здоровенного
краба, який любовно притискав здобич до себе!

Згадавши  пригоди Ганса  Гасса  в  Карібському  морі  з  тамтешніми крабами, які
таскали у нього  не  автоматичні  пера,  а галети,  шоколад, ножі та виделки, ми
визнаємо,   що  наші   краби  безперечно  стоять  на   щабель   вище   в  своєму
інтелектуальному розвитку.

До того ж вони, виявляється, неабиякі жартівники: один краб учора ввечері вперто
лоскотав п'яти Джанні Рогі. А коли Джанні, лаючись на чому світ стоїть,  покинув
читати останній номер  журналу «На полювання» (це  його найулюбленіше заняття) і
захотів  провчити  краба-жартівника,  той  хитрими  маневрами  начисто  обставив
переслідувача. В запалі погоні славний Рогі перевернув кришку від ящика, на якій
стояли  склянки  з чаєм,  і  впав  сам,  потім  налетів  на Присціллу (та  якраз
малювала),  надавши  трагічності  щовечірньому  інциденту  з пляшечкою  туші,  і
нарешті збив з ніг Тесфанк'єля, що саме солив суп.

Ми аплодуємо і йдемо на парі. Краб, задерши ніс від  гордощів, шугнув у палатку.
Джанні прожогом — за ним. Чверть години  з перемінним  успіхом  вони вовтузяться
всередині. Нарешті Джанні з'являється перед нами і  визнає себе переможеним. Очі
його налиті кров'ю.

Але  на цьому ще не кінець. Через півгодини,  коли  ми лягаємо на своїх надувних
матрацах, кладемо зручніше подушки під голови, гасимо карбідну лампу і починаємо
засинати, лунає нелюдський крик:

— Бодай тебе! Ось він! Ось він!

Ми підхоплюємося зі своїх місць.  Краб  заліз у подушку  і,  щоб гідно закінчити
свій день, лоскотав вухо одному з учасників експедиції.






ЗАМАХ




Цього  спокійного ранку  мені  загрожувала  найстрашніша  небезпека.  Тільки  не
подумайте, що це акула, морський диявол або спрут — нічого схожого!

Я пливу слідом за Баск'єрі, щоб зняти його за роботою у мадрепорових хащах, коли
бачу схожу на конус черепашку. Такі я вже бачив, але ця значно більша: п'ять або
шість  сантиметрів.  Піднімаю  її  і кладу за пасок  купальних  трусиків. Звідси
черепашка не вислизне, — вона сильно притиснута до тіла.

Через  годину ми  повертаємося в  човен.  Тільки  ми вилізли з  води,  я показав
знахідку Рогі:

— Подивись-но, яку чудову черепашку я знайшов.

— Кинь її!  Кинь  зараз  же! Обережно! —  кричить Джанні.  Я  кидаю черепашку  і
здивовано дивлюсь на нього. Він пояснює:

— Це ж «конус»! Та ще й великий!  Він  страшенно отруйний. Укол його  хоботка  —
майже вірна смерть!

Я ковтаю слину,  дивлюсь на черепашку.  Вона лежить на  дні  човна така  смирна,
навіть приваблива.  Гаряче дякую в душі Всевишньому за  те, що він врятував мені
життя, і  вирішую  відмовитись  од колекції  черепашок,  яку  я тільки-но  почав
збирати. Досить з мене марок… вони — я в цьому певний, — абсолютно нешкідливі.

Це просто  окремий випадок, ні  з чим не  зв'язаний,  один  з багатьох пережитих
мною. Але я розповів про нього, щоб яскравіше передати  небезпечні умови, в яких
кожного  дня  працювала  група, ретельно  і  систематично збираючи матеріали  на
морському дні.

Наша робота — не прогулянки вздовж берега з маскою  на обличчі і не короткочасні
занурення в коралові  глибини, щоб дістати мадрепору або черепашку (чи щось інше
—  це  не  змінює  суті справи).  Тут йдеться  про «розшуки»,  важкі  небезпечні
розшуки. Залазячи рукою у підводний грот чи зриваючи самітну підводну квітку, як
правило, боляче обпечешся, подряпаєшся або небезпечно наколешся. Та й спускатися
під  воду  часто буває важко,  а коли робити це  раз у раз — сильно виснажуєшся.
Кожна крихітка мозаїки,  яку Баск'єрі  кінець кінцем складе, —  наслідок  важкої
праці, витримки,  сміливості. Я вже  розповідав про  невеликі вибухи, після яких
налітало десять, п'ятнадцять,  двадцять  акул,  і  ми разом з  ними кидалися  на
здобич. Я оповідав про це тоді  ніби  жартома, бо мені  хотілося  звернути  вашу
увагу  насамперед на надзвичайність цієї сцени: люди  та акули налітають одне на
одного — хто скоріше вхопить здихаючу рибину. Але — я певен  —  крім усмішки, ця
сцена мала викликати  ще й думку про те, що не  кожний наважився б наражатися на
таку небезпеку.

На власній  шкурі я переконався, що перебувати на дні в оточенні зграї  голодних
акул не зовсім приємно.

Розшуки та  збирання матеріалів — ще не все. Вони закінчуються, як  тільки сідає
сонце.   А  ввечері  матеріали  класифікуються,  складається  ретельний  перелік
експонатів,  які після  цього занурюються  у ванни з формаліном,  який страшенно
смердить, від нього сльозяться очі, страшенно пече подряпані, потріскані руки.

Баск'єрі невтомно  працює  до самої ночі.  А ранком, коли  тільки-но  виткнеться
краєчок сонця, все починається знову!

Тесфанк'єль  хитає головою, дивлячись  на  нас,  і бурмоче:  «Нема  перепочинок,
стомлений є!» Кожного  дня він згадує  про  те,  що спочатку, коли приїхав сюди,
сподівався на веселу прогулянку.






Я ЛОВЛЮ ГОДУВАЛЬНИЦЮ




Я  підстрелив і спіймав акулу… Я не мисливець, а дослідник Шостого континенту, і
тому  ця подія, що  блискавично розігралася в м'яких сутінках серед мадрепорових
хащ Дур-Гелли, врізалася в мою пам'ять назавжди.

Акула,  правда,  була  невелика   і  не  дуже  хижа  (вона  належала   до   виду
акул-годувальниць), та хіба ж не приємно власноручно  загарпунити  акулу, якою б
вона не була?

Сталося це  так:  я помітив рибу надзвичайного вигляду, з хоботом замість  рота,
про яку вже йшла мова. Мені хотілося сфотографувати її саме в ту мить, коли вона
витягала свій хобот, приступаючи до їди. Риба плавала вздовж коралового бар'єра,
я не відставав від неї хвилин двадцять, терпляче чекав біля грота, пірнав за нею
углиб,  щосили  працював  ластами,  коли  вона  раптом  переходила  на  четверту
швидкість.

Рибі набридає приємна п'яти-шестиметрова глибина, і вона спускається до підніжжя
мадрепорового     бар'єра     (звідси    до    поверхні     приблизно     метрів
шістнадцять-двадцять).  Вирішую  переслідувати до  останнього  і  набираю  повні
легені повітря.

Не дійшовши трошки до дна, риба зникає у великій щілині.

«От  і добре! — думаю. — Хай тільки вийде, сфотографую, і по всьому». Наближаюсь
до щілини  і, спираючись долонями об краї, заглядаю всередину. Куди завіялася ця
відьма?  Спочатку  нічого не бачу. Очі поступово призвичаюються до півтемряви і…
що це бовваніє в глибині щілини?  Я  інстинктивно відхилив голову назад… А може,
мені тільки здалося, що там риба, може, то просто світлий камінь?

Знову просовую  голову, придивляюсь уважніше. Так, там  щось живе, чорт забирай!
Але шо?

Довге, вузьке, білувате тіло. Метра півтора. Можна подумати, що це мурена або ще
якась невідома мені риба з тих, що живуть по щілинах, тільки щось колір не  той.
У мене  й  думки немає, що це акула, представниця хижачок, які у відкритому морі
блискавично проносяться перед нашими очима.

Випливаю на  поверхню і кличу човен (друзі  розляглися в  ньому погрітись  проти
сонечка, користуючись перервою в роботі).

Добре бачу, як Баск'єрі підпливає до  човна, мені навіть здається, що я чую його
лайку.  Знайома історія — йому доводиться добрий десяток  разів струснути човен,
поки хлопці починають рухатись. Через кілька хвилин човен підпливає до мене.

— Спускайтесь  хто-небудь  у  воду,  треба  стрільнути  в  один  закапелок.  Там
здоровенна риба, чудернацька якась.

— Може, сам стрільнеш, га? — сонно каже Джанні Рогі і подає мені свою рушницю.

Беру рушницю, перевіряю лінь, гарпун і свічкою йду на дно.

Цікаво, в  яку ж це рибу я зараз стрілятиму? От добре було б, коли б щось путнє,
бо інакше засміють  мене друзі. Я вже біля самої щілини, звідти вискакує риба  з
хоботом.

А хто залишився всередині?

Уважно придивляюсь. Щось довге та білувате ще тут.

Куди цілити? Де хвіст, де голова — невідомо. Намагаюсь  поцілити в саму середину
(мені дуже  незручно  — ніяк не  просунути в  щілину  голову разом  з рушницею).
Натискаю на спуск.

Чи поцілив я, чи ні  —  не встигаю розібрати: рибина підскакує  з переляку, грот
наповнюється піском,  який вона здіймає з дна ударами хвоста; все  перемішалося.
Витягаю  з  нори  свою  голову  і міцно тримаю  держално гарпуна, щоб рибина  не
вискочила.  По  її силі відчуваю, що, як вийде з  нори,  обов'язково рвоне, наче
божевільна, і втече разом з доброю половиною моєї рушниці.

У  цю  мить  з'являється  кінчик ще одної  рушниці.  З  нього  стирчить  гарпун.
Благословенне небо навіяло комусь на думку прийти мені на допомогу.  Ще секунда,
дві — і я б мусив виринути на поверхню.

Та  чого ж він  не  стріляє? Обертаюсь і… Нікого  біля  мене немає, сама  тільки
рушниця. Немає часу розбиратися  в цих дивах, хапаю благословенну другу рушницю,
прицілююсь  і стріляю ще.  Самий раз, вже мені  не  вистачає повітря, і я  кулею
вискакую  на поверхню. Жадібно хапаю повітря  і знов  — під  воду. Міцно стискаю
обидва гарпуни і витягаю здобич.

Таємницю рушниці відкриває Джанні Рогі:  це він спустив її до мене. Стрибнувши у
воду подивитися, що  там  діється, він одразу  второпав, що одного пострілу буде
замало.






ДИЯВОЛИ ДУ-РІГ-РІГУ




Моє полювання на маленьку акулу враз  здається  зовсім незначним, коли пригадати
сутички, які відбувалися тими ж днями з велетенськими морськими дияволами.

На  Ду-Ріг-Рігу  Вайлаті  та  Букер переживають  цілий ряд небезпечних пригод. В
човні двоє  — Вайлаті та Мазіно.  Веслує Мазіно. Звертаючи  у відкрите море, він
помічає у прозорій воді пару чудових пантерових  скатів, що зручно розляглися на
морському дні.

Мазіно негайно  повідомляє про не  Вайлаті, який вже приготувався до  занурення.
Шеф заряджає рушницю і негайно кидається у воду. В ту ж мить скати втекли; може,
почули шум, а може, помітили, що до них наближається Вайлаті.

Мазіно бачить, що Вайлаті піднявся на поверхню і кричить йому:

— Диявол! Ось він!

Саме в цю мить  поплавець, до якого прив'язані  рушниия  і гарпун,  зривається з
місця і лине по  рівній поверхні  моря з швидкістю моторного човна. Це поранений
диявол тікає щодуху, намагаючись звільнитися від гарпуна. Вийшло так: випливаючи
на  поверхню,  Вайлаті  побачив  у  себе  під  ногами морського  диявола  і,  не
роздумуючи, вистрілив йому в голову. Майстерний постріл!

Поранена  риба намагається втекти, а  по поверхні за нею, немов її власна  тінь,
мчить  гумовий поплавець. Бруно швидко  перевалюється через борт в човен. Мазіно
вмикає мотор, і на граничній швидкості вони переслідують диявола.

Нарешті човен наздоганяє поплавець, Мазіно  міцно хапає лінь і  починає тихенько
підтягати здобич.  Морський  диявол не зупиняється,  тільки  тепер  він тягне за
собою ще й човен.

Два тижні тому Джіджі  Стюарт, Баск'єрі  та Рогі теж піймали морського  диявола.
Вони побачили зграю морських дияволів, які пливли майже на поверхні, безтурботно
гріючись на сонечку.

Гарпун поранив одного з дияволів (екземпляр обрали дуже обережно — не маленький,
але й не дуже великий, кілограмів сто). Риба робить  крутий віраж, залишає своїх
товаришів і тягне у відкрите  море, шалено  смикаючи  лінь. Переслідують  довго,
стріляють  в диявола ще раз.  Він  спливає  кров'ю, втрачає  сили… Ввечері, коли
човен  вчених  швартується до борту «Форміки»,  на палубу піднімають поліспастом
славний трофей —  першого морського  диявола,  здобутого експедицією. Його так і
залишили на палубі на  всю ніч. Він лежав там, хоч  і мертвий, а все ж страшний:
темний, вгору стирчать роги, паща напівроззявлена.

Але продовжимо розповідь про пригоди Вайлаті  та Мазіно біля  Ду-Ріг-Рігу. Після
вдалого  пострілу Бруно  Букера  охоплює  нетерплячка. Він  теж хоче  спробувати
щастя.

Мазіно,  керуючись нюхом старого морського  вовка,  приводить човен на «щасливе»
місце. Букер пірнає під воду, і розшуки починаються.

Нечутною ходою  йде час, сонце уже височенько, і  його гаряче проміння сповіщає,
що треба кінчати ранкові  лови. Час повертатися  на  «Форміку» і з'їсти  чудовий
сніданок,  який приготував  Пеппе. І тут Мазіно та Букер  помічають диявола. Він
ліньки пливе на невеликій глибині. Сніданок умить забуто!

Мазіно скромно поступається «правом удару» перед чемпіоном. Диявол уже  під ними
— кидайся  у воду  і стріляй просто в  голову. Але  Букер  для певності  вирішує
стріляти знизу вверх, під зябра — найдошкульніше  місце в кожної риби. Пірнувши,
він блискавично досягає великої  глибини (тепер людина набагато нижче, ніж риба)
і наближається до страховиська на відстань пострілу. Мисливець не схибив. Диявол
підстрибує і  мчить  уперед.  Гарпун,  як  завжди, прив'язаний  до  поплавця  на
поверхні.  Коротка  метушня,   човен  ось-ось  кинеться  навздогін,  але  раптом
поплавець зупиняється, погойдуючись на дрібних хвилях. Це погана ознака — диявол
звільнився і  втік. Гартуй,  мабуть,  ввійшов  неглибоко, і  коли  риба кинулась
тікати, лінь напнувся струною і видер його.

Так закінчується четверта битва з морським дияволом. Як і кожна битва в історії,
всі   вони  проходили  з  перемінним  успіхом.  Від  цього  тільки  підвищувався
мисливський запал. Казали ж древні, що «в силі ворога — сіль перемоги».

От  коли  Букеру  нарешті  вдасться підстрелити під  водою справді велетенського
диявола  і  коли  він  витягне на поверхню  здобич, тоді тільки ми  повною мірою
оцінимо його мисливський подвиг.






ОДНОГО БЕРЕЗНЕВОГО ВЕЧОРА




Морським дияволам відводиться окрема сторінка історії нашої експедиції не тільки
для того, щоб розповісти, як полювали на них наші чемпіони.

З ними пов'язані в першу чергу спогади про фантастичне видовище, бачене нами  на
власні очі у відкритому морі. Як виявилося потім, досі ще нікому, крім учасників
нашої наукової групи, не доводилося  таке бачити. Тільки  ми  можемо  розповісти
людям про це неповторне видовище,  загадкова сила і величність  якого гідні пера
великих співців моря.

Тихий, лагідний березневий вечір. Над Дур-Геллою ні найменшого вітерця. Безмежне
море  спокійне.  В небі  пливе  кілька  хмаринок, призахідне  сонце підпалює  їх
блідо-золотавим вогнем…

За  кілька  сот метрів від берега погойдується маленький човен. Це  повертаються
після  праці на великих глибинах члени наукової групи.  Кожний займається своїми
справами. Хто порається біля  мотора, хто впорядковує матеріали, а зір увесь час
перебігає з хвильки на хвильку (це вже стало звичкою) — чи немає чогось нового?

Раптом  Мекко Баск'єрі насторожується… Що  це он  там, схоже на коловертень? Від
чого раз у раз хвилюється рівна поверхня моря?

Порушуючи  тишу, заторохкотів  мотор. Човен  повертається носом у напрямку  того
місця, де відбувається незрозуміле явище. Коли берег острова маячить  вже далеко
позаду, а до загадкового місця  залишається якась сотня метрів, вода несподівано
перестає кипіти. Виходить, марно тягнулися сюди?

Може,  тут всього-на-всього  проходила  зграя  сардин, на  них напали тунці  або
акули, риба заметушилася, намагаючись уникнути хижих пащ, і от закипіла  вода… А
може…

Раптом, розірвавши поверхню моря, з страшенним шумом вискочило велетенське тіло.
Довкола  летять  бризки.  Всі приголомшені,  вщухає торохкотіння  мотора,  човен
зупиняється.  Перед  очима   постає  чорна   блискуча   туша.  Вона  вертикально
піднімається з моря, а над нею стирчать довгі роги. «Диявол!»

З  грудей вихоплюється  крик  подиву.  Люди  тримаються  за борт  човна,  щоб не
вилетіти в море, бо страховисько, раптом з'явившись з води, схвилювало поверхню.
Човен сильно гойдає.

І  справді,  диявол, та ще й який диявол! Диявол-велетень! Вискочивши з  моря на
половину своєї довжини, він падає на спину, показуючи черево, на верхньому кінці
якого темніє розкрита паща. Страшенний  удар  по  воді, і  диявол  занурюється в
глибину, а  на поверхні клекоче піна.  Ще  мить видно  довгий хвіст, потім і він
зникає. Тепер  крізь товщу води видно білувату  пляму  його черева  — він спиною
спускається  на   дно.  Порівнявши  розміри  диявола  з  довжиною  човна,  можна
переконатися,  що  розмах  його плавнів  щонайменше  шість  метрів.  Це  один  з
найбільших відомих людям екземплярів морського диявола.

Баск'єрі ще не  встиг запитати  самого  себе, в чому справа,  а  тут  нові події
привертають до себе увагу.

Морський диявол занурився  у  пучину,  і здається, тиша знов запанувала  над ним
куточком Червоного моря. Раптом дивовижне видовище повторюється ще раз.

Виринає новий диявол, трохи менший  за  першого. Чорне  плескате тіло виходить з
води на три чверті своєї довжини, перевертається так, шо  видно біле черево, і з
гуркотом іде під воду. Своєрідний водно-повітряний кульбіт — з моря в повітря, а
потім назад у море.

Сутеніє, пурпур сонця,  що  фарбує  хмаринки в  небі,  хвилі, обличчя  людей  та
далекий острів, поступово ліловіє, і в  ньому фантастичному світлі  триває  далі
танець  дияволів Червоного моря — танень велетенських скатів. Вони все частіше й
частіше  вискакують  з води:  один трохи більший, другий менший, зовсім  поруч з
човном, трохи оддалік, а он там аж два зразу. Страховиська перевертаються догори
черевом, все прискорюючи ритм свого танцю.

Очі  розбігаються — не знаєш,  куди  дивитись, лунають  слова захоплення.  Хтось
закликає бути обережним, щоб човен не перевернувся. Морські  страховиська важать
кожне  по  кілька центнерів, а  ми  перебуваємо  саме  в  центрі  цієї  чортячої
сарабанди. Становите небезпечне,  але інакше ніяк  не можна  спостерігати події,
щоб зрозуміти  їх  до  кінця.  Здається,  що  добрий десяток  дияволів  навмисне
умовилися зібратися тут і виробляють неймовірні штуки.

З човна  добре видно кожен рух дияволів, видно також, що відбувається під водою.
Танень  дияволів  нагадує  мертву  петлю, яку виконує  майстер  вищого пілотажу.
Морський  диявол точнісінько так поводиться  в своєму «морському небі». Спочатку
він пливе під водою черевом униз, потім стає дибки і швидко «набирає висоту», аж
поки не вискочить вертикально в  повітря над водою. Тіло диявола вискакує з води
майже на всю свою довжину, перевертається  на спину і черевом догори занурюється
в глибину.

Чим викликана така поведінка?

Півгодини, аж поки зовсім стемніло,  тривав цей чудернацький танець. 1 тільки  в
останні хвилини вдалося зрозуміти причини дивовижного явища.

Зненацька майже  під  самою поверхнею моря  з'являються довгі  ланцюжки морських
дияволів набагато менших розмірів — півметра, метр не більше. В кожному ланцюжку
п'ять-шість штук.

Великі дияволи продовжують свій танець навколо човна, а дияволята, мов навіжені,
носяться у  всі боки,  щосили  б'ючи по  воді  маленькими  плавцями.  Після  них
залишаються довгі смуги піни.

Маленькі дияволята? Звідкіля вони?

Малята  плавають біля самого  човна.  Далека  лінія  обрію поділила навпіл  диск
сонця, від велетенських чорних туш, що вискакують з води, падають довгі тіні, їх
обриси нагадують фантастично великих кажанів, які перескакують з хвилі на хвилю.

Маленькі дияволята? Раніше їх не було!

Човен  небезпечно  розгойдується, та ніхто  вже  не думає ні  про весла,  ні про
кермо.  Всі не відривають очей  від моря,  дивляться  на морських велетнів та на
ланцюжки малят.  Здивовані, широко розкриті людські  очі намагаються зазирнути в
таємницю, яка оповила море, велетенських дияволів та маленьких дияволят.

І поступово єдина  думка полонить мозок,  очі  дивляться  у воду, щоб  остаточно
переконатися  у  неймовірному: маленькі  дияволята  —  це  щойно народжені  діти
великих  дияволів.  Таємничий  обряд відбувається  навколо човна. Ми потрапили в
самий  центр  зграї страховиськ, яких зібрав сюди закон великого  моря для того,
щоб вони народили подібних до себе… Химерний танець допомагає велетенському тілу
морського диявола народжувати потомство.





_Протока_Нокра_довжиною_в_кілька_кілометрів_з'єднує_Червоне_море_з_великою_заток
ою_Губбес_Мус_Нефіт_всередині_острова_Дахлак_Кебір.
Тут_працювали_учасники_експедиції._На_плані_показані_деякі_найцікавіші_пункти._



1.  Місце, де  кінчається сильна  течія,  викликана переміщенням  води з бухти у
відкрите  море під  час відпливу  Це  повторюється  двічі  на день.  2.  Під час
припливу  вода  переміщується з  моря  в бухту. Різниця рівнів (130 см)  утворює
течію колосальної сили. 3. Рас Булул. Тут можна зустріти найрізноманітніших риб.
Море від поверхні до  самого дна кишить нерухомими  істотами, які використовують
силу течії.  4. Місце  де  ми зустріли  першого  велетенського  багатоколючника.
Полювання на нього відбулося за кілька сотень метрів звідси. 5. Тут, як  правило
з'являлися акули в  погоні за пораненою рибою. На цьому місці Вайлаті підстрелив
першу рибу-людожера — коричневу акулу. 6. Мерса Назі. Тут посеред протоки Овест,
стяла на якорі «Форміка».



Хочеться  ще  і  ще  раз  переконатися  в цьому,  але  фіолетовий  уламок  сонця
занурюється   у   воду   за   Дур-Геллою.  Танець  припиняється,   все  навкруги
заспокоюється. Човен нерухомо  стоїть  на  воді.  Довго,  довго  ніхто з нас  не
наважується  заговорити, силкуючись добре  запам'ятати  все, що  відбулося зараз
перед очима.

Потім  Чекко шепоче:  «Треба повертатися». Рогі вмикає мотор. Закрутився  гвинт,
човен, залишаючи позаду фосфоруючу стежку,  прямує до берега. Він везе таємницю,
яку люди забрали сьогодні в моря.

У водах Дур-Гелли робити більше нічого. Наше  останнє завдання  виконано,  і  ми
повертаємося на борт «Форміки».






ПРИМАРИ ГУББЕТУ









айже в кожному оповіданні або щоденнику про  Африку ви зустрінете приблизно такі
слова: «Легкий вітерець ущух,  над головою,  мов великий кавун,  повис  червоний
місяць. Йoro  проміння освітлює безкрайню пустелю». Сьогодні те  ж  саме  можемо
сказати і ми. Губбет Мус Нефіт (широку затоку в архіпелазі Дахлак) з трьох боків
оточує плоска, майже врівень з водою, піщана долина.

Затока з'єднується з морем двома рукавами — одним  широким, другим трохи вужчим.
«Форміка» пройшла широким і  кинула якір  майже посеред затоки. В Червоному морі
різниця між  верхнім та  нижнім рівнем  води  дуже  велика,  тому й  припливи та
відпливи  тут  надзвичайно  бурхливі.  Приплив  або відплив  народжує бурхливий,
стрімкий потік води, який несеться  чотири рази на добу по рукавах, що з'єднують
затоку з морем, туди  й назад.  Не так-то легко пройти в затоку. «Форміка» довго
змушена  чекати  слушного  моменту. Коли під  час  відпливу  плаваєш  в  рукаві,
почуваєш  себе  так, ніби тебе  несе  стрімка гірська річка:  зовсім не  рухаючи
ластами, летиш на повній швидкості серед зграйок маленьких та великих риб (вони,
навпаки, з усієї сили махають хвостами для того, щоб утриматися на місці), поруч
пливуть довгі водорості.






АКУЛА В НІЧНІЙ ІМЛІ




Отже, африканська  ніч та місяць. У місячному сяйві ліниво погойдується на якорі
«Форміка». Дехто з нас  намагається не слухати простуджене виття  електромашини,
яка  дає  струм  для  цілої  низки  ламп,  занурених  у  воду.  Дехто,  навпаки,
перегнувшись  через фальшборт,  дивиться  на  риб,  що випливають  на  поверхню,
приваблені яскравим  світлом, слідкує  за планктонною  сіткою, якою  так вправно
орудують досвідчені руки наших вчених.

Наукова група бере  проби. Вони надзвичайно цікаві. Ось планктонна сітка витягла
малесеньких риб. Їхній кістяк  та  нутрощі  наче загорнуті в нейлоновий дощовик,
настільки  прозоре в них  тіло. Ми  бачимо темних  та світлих рачків і, нарешті,
майже мікроскопічні живі організми, щось на зразок мальків  та інфузорій. Цікаві
знахідки  Баск'єрі одразу розміщує в банках, наклеює ярлики, на котрих записано,
де, коли, на якій глибині було взято пробу.

Раптом  мирний  спокій  вечора порушує  несподіване видіння:  до світлого конусу
стрілою летить акула. Ми вже звикли до них, бачили  їх  сотнями, але зараз  крик
подиву мимоволі вихоплюється з грудей — настільки ця акула  велика та енергійна.
Сьогоднішній   випадок   згодом,  коли   ми   почнемо   робити  підсумки   своїм
спостереженням над акулами, дасть немало для обгрунтування наших теорій.






ГРІЗНІ ОСТАНКИ




Вранці, пливучи в  каламутній воді на великій глибині недалеко від «Форміки»,  я
раз у раз уважно придивляюся до  кожної тіні і  перевіряю, чи не відстав човен з
Мазіно та Джорджо.

Вчорашня акула кожної  хвилини примарою  встає перед  очима.  Крім того,  велика
глибина та погана видимість не сприяють спокійному настрою.

Я  шукаю  останки буксирного пароплава, який  ось уже близько  дванадцяти  років
лежить  тут  під  водою.   Дуже  цікаво  подивитися  на  нього,  зробити  кілька
фотографій, а  може, й «накрутити»  якусь сценку… Але  ніяк не  можна  відшукати
мертве судно.  Мазіно, спираючись на  розповідь накуди, намагається якнайточніше
визначити місце, де затонув буксир. Та здається, що обчислення і вимірювання він
робить лише для годиться.

Через  півгодини ми, нарешті, знайшли те, що  шукали. В мутній воді видно  чорну
масу,  яка тягнеться вгору. Це,  мабуть,  димова  труба.  Джорджо також пірнає у
воду, і ми  спускаємося  на  дно.  Світло поступово зникає, і  відчуття  тривоги
посилюється. Пливемо вздовж борту судна, схожого на темний мур,  дивимося вгору;
проти світла на кормі маячить  щось схоже на палубні надбудови. Проте  це нічого
не пояснює  і  не заспокоює нас, ми ніяк не  можемо позбутися почуття небезпеки.
Під  кормою, яка пофарбована в біле, —  напис  «Панарія». Поки Джорджо робить ще
один знімок, я обминаю  гвинт, і швидше  на поверхню! Море сьогодні таке, що від
нього  можна  чекати чого завгодно.  Краще  повернутися  на сушу  та  докладніше
розпитати накуду про останки кораблів, похованих на дні Губбет Мус Нефіту.

Останки… Їх  чимало спочивало  в цій затоці. В  кожного  корабля,  уламки  якого
лежать на  морському дні, був свій драматичний день, схожий на той, який видався
тут дванадцять років тому.






МЕРТВІ СУДНА ТА ІСТОРІЯ ЇХ ЗАГИБЕЛІ




1941 рік. Сьоме квітня. Посеред Губбет Мус Нефіту йдуть на дно судна, понівечені
вибухами та ненажерливим  полум'ям сотень тисяч тонн нафти.  Закінчується одна з
останніх  сторінок трагічної історії італійських кораблів у Червоному морі. Коли
спалахнула війна, вони  опинилися  в пастці.  Вночі тишу  над  затокою  порушило
гудіння бомбардувальників, і  зразу ж після цього  пролунав оглушливий  вибух на
смертельно пораненому

«Мадзіні», в  трюмі якого були міни.  Ще  одна  влучна бомба,  і, мов смолоскип,
запалав «Прометей».  На протязі  двох днів клекоче полум'я,  освітлюючи загибель
інших  кораблів, пущених на дно своїми ж командами.  Поволі занурюються в пучину
«Уранія», «Боттечо», «Сауро», «Тріполітанія» та багато  морських буксирів (серед
них і «Панарія», яку ми щойно відвідали).

Накуді добре відомі всі  подробиці трагічної події,  бо він  в  той  час  був на
службі в  італійського морського  командування  в  Ерітреї.  Він продовжує  свою
розповідь і показує на дві білі щогли «Сауро», верхівки яких стирчать з води, та
на  поточений іржею  корпус «Уранії». Це  все,  що  залишилось на  поверхні  від
флотилії, яка лежить тепер на дні Губбету.

Нас  непереможно  тягне  познайомитися  з  мертвими  кораблями  Червоного  моря,
побувати  на одному з  них, щоб подивитися на  нього востаннє. Палубні надбудови
«Уранії» та «Сауро» наче закликають нас скористатися слушним випадком.

Нарешті планктонна хмара зникає з вод Губбету, і ми перетинаємо бухту.






ЗАЛІЗНИЙ ОСТРІВ




Раптом  замовкає неприємне дзижчання за бортом, і все  навкруги заливає безмежна
тиша.

Над водою  стирчить половина корми «Уранії».  Решта  корпусу лежить на  похилому
дні, яке  спускається в напрямку  центра  затоки і  зникає в  глибині.  Корабель
перевернувся  на  бік,  і  половина  металевих перил на  кормі  використовується
рибами, а друга половина  служить сідалом білосніжній  чаплі з довгою шиєю. Вона
негостинно зустрічає нас: голосно кричить, піднімається в повітря і летить геть.
Її крики порушують глибоку тишу.

Ми  пришвартовуємо свій маленький човник у  затінку біля керма, яке стирчить над
водою разом з  обгризеним гвинтом. Лопатей на ньому вже немає, і лише вал,  наче
гармата, цілиться в біле від спеки небо Дахлаку.

Букер,  Джанні  Рогі,  Джорджо,  Енца  та  я,  надівши  респіратори,  по   черзі
занурюємося у воду…

Підводні мисливці, вештаючись по морському дну, не раз оглядали останки кораблів
у інших місцях. Вздовж берегів Середземного моря неважко знайти такі об'єкти для
досліджень.  Я  сам  їх  бачив  та  знімав двічі: перший раз  в  Сардінії  (біля
Капо-Карбоиара) і вдруге біля острова Понца. І  тепер сподіваюсь побачити цілком
знайому картину: корабель, похований на дні морському разом  з таємницями тіней,
що  населяють його з куточками,  до яких  зовсім  неможливо добратися, палубними
надбудовами,  обліпленими  м'якими зеленуватими  водоростями,  схожими  на  мох,
поодинокими переляканими рибками. Картина говорить сама за себе: тут смерть, тут
вічне мовчання.

Але  тут, на  дні Губбету,  з самого початку —  поки  ми проходимо перші десять,
п'ятнадцять метрів  вздовж  рештків  судна, —  перед нами  постає зовсім не така
картина.  Саме слово «смерть» в  тропічному  морі — нісенітниця.  Навкруги панує
життя — тисячі барв, мільйони живих істот.

Частина «Уранії», яка лежить під  водою, зовсім не схожа  на ті мертві  кораблі,
які я бачив на дні моря або в  кіно. Тисячі й тисячі риб живуть навколо «Уранії»
і в ній самій. Строкаті риби-папуги, фантастичні риби-арбалети, сріблясті вусаті
трахіноти, макрелі, схожі  на веретена, швидкі,  як  блискавка,  барракуди —  он
скільки життєрадісних пасажирів на «Уранії»! Саме судно теж має святковий вигляд
— на ньому розкішний плащ з маленьких коралів, губок, мадрепор, морських їжаків,
устриць.  Хіба  ж  можна  назвати  мертвими останками  те, що  міниться і виграє
веселкою — жовтим, зеленим, червоним, білим,  ораижовим,  фіолетовим  кольорами.
Все навкруги буяє розкішним, соковитим життям.

«Уранія», важко  поранена вибухом, спочатку  затонула, потім прибралася, наче до
свята, і тепер  вона схожа  на судно,  яке,  заходячи  в  порт  після  тривалого
плавання,  заквітчалося   строкатими  прапорцями  від  машинного  відділення  до
службової палуби, від кают першого класу до велетенського димаря.






ПО ТОЙ БІК ГІЛЬЙОТИНИ




Кіль «Уранії» обшитий великими листами  заліза.  Під час катастрофи їх зірвало з
місця, потім  потравила морська  сіль,  і  тепер  вони, наче зябра велетенського
підводного  страховиська,  повільно  рухаються  в  такт прибою,  і здається,  що
страховисько   дихає.  Щоб  пробратися  всередину  «Уранії»,  треба  до  єдиного
сантиметра  і  до  секунди  розрахувати  рух  цих  листів.  При  кожному  подиху
утворюється отвір  між залізом  та піщаним дном.  Треба  швидко проскочити у цей
отвір.  Складається  таке  враження,  ніби  тобі треба  плазувати  під  великими
дверима, що відчиняються уверх. Нижній  край дверей дуже гострий і,  опустившись
зненацька, вони можуть дуже просто виконати роль гільйотини.

Ми вже всередині. В салонах, коридорах, у каютах, кубриках тіні та світло грають
у піжмурки. Старі шви розійшлися, тоненькі списи сонячного проміння пробиваються
крізь щілини і  розрізують товщу води. Ми  долаємо таємничі  чорні провалля, щоб
дізнатися,  що  чекає  нас на  тому боці.  Глибока тиша  панує навкруги,  тільки
булькотіння  автореспіраторів супроводжує  нас.  Крізь  далекі  люки  на  трапи,
трубопроводи,  котли  машинного  відділення  примхливо-неправильними  квадратами
падає світло.

Перед нами виникає  чорна, німа стіна. Посередині — відкритий ілюмінатор, в його
отворі  переливається зеленим  вода. Раптом в ньому  з'являється примара: маска,
від якої стирчать  у різні боки трубки з клапанами; широко розкриті очі старанно
силкуються побачити щось у пітьмі. Це Джорджо, він оглядає сусідній салон.

Пролазимо в ілюмінатор, і  всі  разом продовжуємо нашу подорож лабіринтом  кают,
салонів, коридорів. У якійсь каюті затримуємось на хвилинку і по черзі лягаємо у
ванну. Вона  ще зовсім ціла, навіть емаль збереглася.  Освітлюючи цю надзвичайну
сценку, спалахує лампа, з'єднана з фотоапаратом.

Долинають  невідомо  відкіля загадкові  удари гонга,  наче кличуть  на сніданок,
якого ніколи не буде на  цьому кораблі. Ми підкоряємося і йдемо  шукати їдальню.
Заплутаними проходами добираємося до борту і тільки тут знаходимо джерело звуку.
Це один з «дихаючих» листів заліза систематично б'є по корпусу «Уранії».

Але…  раптом лунає якийсь тихий  звук… Що  це? Гудок?  Сирена? Ми зупиняємося на
місці;  трохи  перелякано оглядаємось. Звук, який пробиває товщу  води,  нагадує
виття  старої патефонної  пластинки,  яка,  здається,  ось-ось  зупиниться. Вода
приглушує звук, та все одно чується справжня сирена.

Але це  не «Уранія».  Це «Форміка», кружляючи навколо потонулого судна, сповіщає
нас, що сонце вже сідає і треба повертатися на  поверхню. Друзів  непокоїть  наш
занадто довгий «візит».






У ПАСТЦІ




Вже  пора?.. Ми так захопилися оглядом, що не помітили,  як минув час… Ми зовсім
забули,  що колись треба повертатися, і  не  думали  про маршрут  нашої подорожі
всередині мертвого корабля. Тепер лаємо самі себе. Та ось, нарешті, над головами
показалася  невеличка цяточка  світла!  Негайно  кидаємося  в цьому  напрямку  і
випливаємо.  Опиняємось  на  маленькому  чотирикутному  дзеркальці  води.  Ми  в
колодязі, який дивиться в  небо.  Це  довжелезний  коридор.  Судячи  з положення
судна,  він і  справді  піднімається з  моря в небо.  Над нами в  чотирикутничку
швидко  біжать хмаринки,  свіже  повітря наповнює  легені.  Яка  насолода  після
зіпсованого  балонного  повітря! Але  вибратись  звідси  неможливо. Рівні  стіни
стрімко піднімаються  вгору, нема  за  що  вчепитися.  Мусимо  вертатися  назад.
Пірнаємо під воду, і коридор, яким ми зараз піднімалися, губиться в пітьмі.

— Ще  багато повітря? — питаю  я  Джорджо (в цій не зовсім звичайній бухгалтерії
він набагато сильніший за мене).

— Хвилин на п'ять, шість…

Чекати далі нерозумно, бо світло поволі зникає. Знову пірнаємо. Якось та буде.

Швидко  минаємо  стінку, вкриту жовтими  губками  та  червоним  листям мадрепор.
Зникає сонце,  гасне  проміння світла, розчиняються в  сірій імлі яскраві фарби.
Можливо, ця пригода й закінчиться для  нас щасливо, але зараз всередині мертвого
судна ми почуваємо  себе загубленими серед перевернутих догори дном незчисленних
кімнат, залізних стін, переплетення багатотонних балок — ми схвильовані набагато
більше, ніж цього вимагають обставини.

Ще  раз  натрапляємо на цяточку світла, — може, це пролом або дверцята… Але наші
сподівання  марні — світло  йде з маленького колодязя, яким теж немає можливості
вибратися на поверхню.

Вирішуємо спуститися  ще глибше й спробувати проскочити під  «дихаючими» листами
заліза, тобто вийти тим самим шляхом, яким ми пройшли сюди. Кидаємося стрімголов
униз. Дуже обережно витрачаємо повітря з балонів.

Неважко  пізнати ці  листи обшивки, бо іржа проїла їх  примхливими  візерунками,
крізь які просвічує зеленкувата вода.

Ось і вони нарешті! Але в ту ж саму мить кров стигне в жилах — велетенські зябра
нерухомі! Вони вже не «дихають» у такт ударам  хвиль на поверхні моря. Вузенької
щілини,  крізь  яку ми  зайшли всередину, немає. Залізний мур перестав  рухатись
(потім ми зрозуміли, що приплив нагнав  води, і тепер хвилі на  поверхні не били
по  кілю з достатньою силою,  щоб  поворухнути  його).  Велетенські опуклі двері
закрили нам шлях до повернення.

Інколи  рішення  приймаються  блискавично,  без довгих роздумів.  Можна, правда,
пробратися в  колодязь, там  вдосталь  свіжого  повітря, але тоді ми потрапимо у
пастку, бо, повертаючись  туди, витратимо рештки повітря в наших респіраторах. У
моєму мозку блискавично народжується план.  На перший  погляд він нездійсненний,
але…

Підпливаю  до борту, намацую ногами якийсь  виступ, упираюся долонями в залізний
лист і натискаю на нього усім тілом. Па суші цю деталь  кіля «Уранії» можна було
б зрушити з  місця  не інакше, як  при  допомозі  чималенького крана та  доброго
сталевого троса. Але під водою вона  трохи легша, та  й іржа сильно поточила її.
Залізний лист, всупереч моїм побоюванням, трохи піддався.

Вузенька щілинка… Киваю головою Джорджо.  Він  долілиць кидається на  пісок,  ще
мить — і виповзає назовні, обідравши собі спину об гострі зазублини.

Я випростовуюсь. Тепер  залишилося тільки  сподіватися,  що друг відшукає з того
боку  зручну  опору  і натисне  на лист в  протилежному  напрямку. Тоді виберусь
звідси і я.

Затиснувши  у  кулак нерви, слідкую  за вузенькою стрічкою світла,  що лежить на
піщаному дні,  —  чи  не ширшає  вона?  Проходить  дві секунди, три,  п'ять…  Як
пояснити  вам,  що під  водою дуже  часто  години здаються секундами, а  секунди
годинами?

Давай! Давай!

Джорджо відшукав опору і  натискує, як божевільний. Небезпека  минає —  я теж не
залишуся тут! Проповзаю крізь щілинку саме тоді, коли «Форміка» дає останній, до
краю тривожний  гудок.  Ми вже близько! Ось  і  поверхня! Груди переповнює свіже
вечірнє повітря. Хапаємо його широко відкритими ротами, кличемо знаками човен.






ВЕЧІРНІ РОЗДУМИ




Ми заспокоюємося ще  до того, як на дно  човна  летять маски, трубки, ласти  і з
амфібій ми знову перетворюємося на звичайних людей.

Ми вже на кораблі… Тихий вечір сприяє  мрійному  настрою,  і думка  повертається
назад  до  мертвого  корабля. Згадуючи  хвилюючі  подробиці  пережитої  пригоди,
розповіді про інші, ще страшніші випадки, ми робимо деякі висновки.

Я маю на увазі невдачі водолазів, які  працюють на затонулих суднах. Здебільшого
вони пояснюються незручним громіздким спорядженням,  яким  користуються звичайні
водолази. Наші ж респіратори значно полегшують справу.

Трос і шланг для подачі повітря з'єднують водолаза з поверхнею і примушують його
виконувати  карколомні  гімнастичні  вправи, щоб  проникнути  всередину палубних
надбудов мертвого корабля. В такій ситуації водолаз нерідко буває  «загнузданим»
і  йому загрожує серйозна  небезпека. Ті  ж самі шланги та  трос заважають  йому
прийняти  горизонтальне положення, найзручніше для  того,  щоб пропливати  крізь
різні щілини, проломи, ілюмінатори, проходити вузенькі та заплутані коридори.

Коли водолаз  перебуває всередині корабля,  звичайнісіньке відхилення  від норми
може стати згубним. Ідеться про переповнену повітрям «сорочку»; таке трапляється
тоді, коли з  поверхні подають дуже багато повітря. Людину, наче повітряну кулю,
виштовхає  уверх і притискає до  стелі. Тільки  випустивши зайве  повітря  з-під
гумових манжет (коли помахати руками, манжети трохи слабішають), можна повернути
назад свою «вагу» та здатність керувати власними рухами.

Друга велика небезпека — гострі, покручені листи  заліза, зазублені виступи яких
можуть розірвати гумовий шланг і припинити подачу повітря.

Треба також  мати  на  увазі складну процедуру  підйому водолаза, коли необхідно
дотримуватись усіх правил безпеки,  щоб «обм'якнути»,  бо  інакше  може  статися
газова закупорка кровоносних судин.

Через усі ці  обставини тільки  невелика кількість водолазів  (у всьому світі їх
можна перелічити на пальцях)  дають  згоду спускатися на  тридцяти-сорокаметрову
глибину  для  підйомних  робіт  тільки  «в  складному спорядженні  з  спеціально
пристосованого  судна. А  респіратори  дозволяють  спускатися  ще глибше,  майже
повністю гарантуючи від небезпеки. Таким чином, праця на мертвих  кораблях могла
б перетворитися в найголовніший засіб експлуатації багатства Шостого континенту.

На підставі сьогоднішньої  нашої пригоди  в Губбеті ми можемо  зробити повчальні
висновки і зауваження, що стосуються спусків на затонулі кораблі.

Нам   здається,  що  люди-амфібії,   озброєні  зручними   ластами,  масками   та
респіраторами,  які  не  потребують  зв'язку  з  поверхнею,  могли  б  ефективно
виконувати підйомні роботи. Таким чином розшуки та підйом скарбів,  похованих на
дні моря, значно полегшаться і потребуватимуть менших витрат та риску.

Очі  поволі злипаються,  все зникає:  славнозвісний, великий, як кавун, червоний
місяць, хребет «Уранії», щогли «Сауро»… Глибокий сон стирає спогади про  пригоди
минулого дня, готуючи місце для нових, які прийдуть завтра.






НА КОРДОНАХ ШОСТОГО КОНТИНЕНТУ









o палубі  «Форміки»  походжає  закутаний  у живописну футу [ФУТА —  абіссінський
одяг.] високий,  худий чоловік.  На темно-коричневому обличчі різко  виділяється
кожна рисочка,  він  босий.  Одне слово, нішо  не  відрізняє  його  від  жителів
Дахлаку. Це Бенедетто. Ніхто не повірив би зразу, що він сіцілійський рибалка, а
не араб,  але  це так — він  справжній  сіцілієць.  Про  це свідчать  насамперед
рухливі  бігаючі очі,  їх  погляд  разюче відрізняється  від спокійного  погляду
тубільців. Це по-перше, а  по-друге  — акцент, який повністю виключає можливість
помилитися. Бенедетто п'ятдесят років, двадцять з них він прожив у цих краях. Ми
так  і  не  зрозуміли,  яким  вітром  занесло  його сюди, але з перших  же  слів
дізналися, що він, як  тільки приїхав  сюди, почав думати над тим, в який спосіб
«зібрати кілька сольді» і повернутися назад додому, туди,  де шелестять  зеленим
листям апельсинові  дерева й розливається блакить Середземного моря, до жінки, з
якою він повінчався  за кілька  днів перед від'їздом. На протязі  двадцяти років
кожні шість місяців (тобто наприкінці путини)  цей план  має ось-ось звершитись.
Але  Бенедетто кожного разу добирається  тільки до Массауа, а там за кілька днів
розтринькує все, що заробив. Після цього  — нічого не вдієш  — треба повертатися
назад до  своєї злиденної хижі на Дахлаку й починати все з початку. Здається, що
розмови  про повернення  на  Сіцілію так і залишаться розмовами: він задоволений
своїм  становищем місцевого  адмірала  невеличкої флотилії,  яка  складається  з
п'ятдесяти  рибальських  урі. Разом з  ними  він кочує  з  острова  на  острів і
рибалить від сходу до заходу сонця. Вистачило кільком краплинкам арабської крові
— слід від минулих нападів на Сіцілію — опинитися знову на рідній землі, як вони
забуяли  в  жилах Бенедетто,  і він  ніколи не  розлучиться  з сонцем  та людьми
Африки.  Бенедетто  — наш провідник.  Зараз  він  піднявся на борт  «Форміки»  і
обговорює з Вайлаті маршрут подорожі по  деяких «околицях»  Дахлаку. Ми вирішили
вийти  на кордони  архіпелагу — острови і мілини,  за якими починається відкрите
море. Справа в тому, що групі Баск'єрі необхідно зібрати дані про підводне життя
в тих  місцях, де бурхають  хвилі, де  течії  сильніші, де частіше зустрічаються
«мандрівні» риби. Вченим треба простежити життя Шостого континенту в тих місцях,
куди ще не ставала нога людини. Вони прагнуть дійти до тих меж підводного світу,
яких взагалі можна досягнути в наш час.

Спортсмени  також жадають  «справжніх» небезпечних, захоплюючих пригод, прагнуть
збагатити свій досвід.  А  великі «бар'єри» на  межі відкритого  моря  дають для
цього багатющі можливості.  Равеллі і я теж не хочемо відставати ні  від перших,
ні від других, маючи на меті розповісти про все на папері та кіноплівці.

Особливий ентузіазм  викликає в  кожного  з нас  можливість  спостерігати  акул.
Природне  в  таких випадках  збудження тут  перетворюється на  нездоланний потяг
скоріше вийти в  плавання.  Ми вже бачили  сотні  акул,  між  ними траплялися  й
хижачки,   овіяні   славою   людожерок.   Але   наш  досвід   йде   врозріз   із
загальновизнаними твердженнями відомих у цій  галузі авторитетів, які кажуть, що
акули  Червоного моря  — «найнебезпечніші на земній  кулі». Поки що наші  власні
спостереження свідчать протилежне.  Та  чи досить нашого  досвіду,  щоб впевнено
стверджувати це?

Жодного сумніву немає в  тому, що  це питання виключної  ваги:  якщо людина може
спокійно  працювати в грізному підводному  світі,  —  значить  Шостий  континент
відкритий  для  неї  і  дослідникам не  загрожує ніяка  небезпека. Через  це  ми
надзвичайно   обережні  в   своїх   теоретичних  побудовах, —   ми  хочемо  бути
якнайточнішими.  Може, акули,  з якими ми  зустрічалися у водах Дахлаку,  тільки
завдяки  своїм невеликим розмірам  і  лагідній  вдачі не підтверджують  загальне
уявлення про  морських піратів. Тоді  наші тези — безпідставні. Адже  ми  знаємо
тільки  акул — мешканок  порівняно  мілких бухт  та проток. А що  як  справжніми
акулами  виявляться  хижаки великих глибин, які тільки випадково з'являються  на
мілинах біля островів у відкритому морі?

Головна мета  наших підводних  спостережень у найближчий час на мілинах  та біля
островів у відкритому морі полягає саме в такій перевірці. Спостереження вчених,
відвага  спортсменів, чітка робота зйомочної  групи допоможуть  ширше  й  глибше
пізнати Шостий континент.



_Сегіль_



Перш ніж розпочати  подорож по границях Шостого континенту, «знімаємо» з острова
Діссею  наукову  групу,  яка  працювала  там  протягом тижня. Бенедетто пропонує
відвідати невеличкий острівець Сегіль, круті береги якого здіймаються з моря між
Діссеєм та півостровом Бурі.

Я радий, що  наша подорож починається з вод  Діссею.  Саме  тут, коли експедиція
тільки починала свою  роботу, відбулася моя  перша зустріч з акулою… Я вважаю це
добрим знаменням, передвісником майбутніх захоплюючих зустрічей.

Рано-вранці  спускаємо  на воду моторні човни  і поспішаємо  до  берегів Сегілю.
Перед нашими очима розгортається  краєвид, який підтверджує обіцянки  Бенедетто.
Вчені захоплюються (які спостереження можна провести тут!),  спортсмени  радіють
(їх чекає  цікаве полювання!), у нас, літописців експедиції,  тремтять руки (які
цікаві кадри з життя підводного світу ми зробимо тут!).






ЛЕГІОНИ БАРРАКУД




Вже п'ятнадцять  хвилин  ми  під  водою. Раптом  Джіджі  (він  пливе  слідом  за
Баск'єрі)  помічає  загін  веретеноподібних  барракуд;  описуючи  півколо,  вони
прямують на Баск'єрі.

Барракуди,  які живуть  зграями,  відрізняються від  «одиноких» будовою  щелеп і
меншими розмірами. Але вони не такі вже й маленькі (майже метр завдовжки). Зграя
в  середньому налічує кілька сотень риб.  Ось  чому  їх поява викликає неабиякий
страх. Барракуди стрілою пролітають під нами,  а ми спускаємося далі в  глибину.
Якби ці злі рибини піднялися трошки вище, через кілька секунд від нас залишилися
б голі кістяки.

На  наше  щастя, їм, мабуть, зараз не до нас.  Але, як розповідають Бенедетто та
місцеві жителі, що  збирають  у  воді перламутрові  черепашки,  барракуди  часто
підпливають до ніг людей… Різниця  в поведінці барракуд відносно нас та збирачів
черепашок,  яку ми бачимо на власні очі, пояснюється тим, що  людина-амфібія має
безперечну психічну перевагу над морськими хижаками. «Звичайні» люди  (в  даному
разі —  тубільці) такої переваги  у воді не мають. Не помічаючи  небезпеки, вони
нічого не роблять, щоб  уникнути її, а барракуди,  переконавшись у беззахисності
здобичі, кидаються на неї в атаку.

Ось загін барракуд знову наближається до нас. Але нам добре відомо, що під водою
проста  контратака примушує відступати  і не  такого супротивника. Кидаємося  їм
назустріч  і  попереджаємо замах.  Баск'єрі опиняється навіть у  самій  середині
зграї, вибирає найкращий  екземпляр, стріляє і, переборюючи запеклий опір, тягне
барракуду до  човна.  Зграя зовсім не захищає  свого товариша  — навпаки, хижаки
кидаються врозтіч.

З усієї сили працюючи  ластами, намагаюсь  наздогнати риб,  але вони блискавично
зникають у всіх напрямках.  Піднімаючись  на  поверхню трохи перепочити, помічаю
щось цікаве.






ЛЕГЕНДАРНИЙ АРГОНАВТ




Якийсь предмет, схожий на велике яйце, пливе по воді. Підпливаю, зацікавлений, і
бачу дивовижну істоту — аргонавта, або паперового кораблика.

Це  головоногий молюск, який  має тоненьку, ніби  паперову, черепашку.  Аргонавт
втягнув  усередину  черепашки шість щупалець,  а  двома, схожими на лопаті, ніби
притримує  її  і  просувається  задом  наперед.  Так само,  як  і  його  родичі,
восьминоги,  аргонавт  пересувається за  принципом «ракетного двигуна», тобто за
допомогою  воронки,   скерованої   косо  вниз,  викидає   воду  і   таким  чином
відштовхується. Черепашка служить головним  чином сховищем для яєць. Вони лежать
там, доки  з  них  не  вилупляться  молоді кораблики. Черепашку має тільки самка
цього молюска. Я пливу за аргонавтом і зацікавлено розглядаю його. Помітивши, що
заплив  дуже  далеко, повертаю  назад до берега. Аргонавтові  доводиться  самому
продовжувати свою подорож.






СПРУТ ПОТРАПЛЯЄ В БІДУ




Сьогодні ранком  головоногі наче  домовилися влаштувати  нам  спектакль. Коли  я
шукав  Джорджо,  мене  покликав  Мазіно,  показуючи  на  щось недалеко  від нас.
Придивившись як  слід,  бачу  чудового спрута. Поважно  переставляючи свої довгі
еластичні «ноги»,  він  переповзає  з каменя  на  камінь. Над  його  здоровенною
головою в'ються маленькі зелені рибки. Відкіля вони тут,  і якого біса їм треба?
Цілий десяток,  а може,  й  більше.  Раптом вони  гуртом нападають на спрута  і,
вчепившись йому в шкіру,  піднімають догори. Покусавши добре,  кидають, і  спрут
падає  на дно. Минає кілька секунд, спрут не встигає й трошки посунутись уперед,
— рибки знов налітають на нього зверху.

Схоже на те, що шкіра спрута — ласощі для зелених рибок. І вони  діють хитро: не
кусають спрута на дні, де він  може, присмоктавшись частиною щупалець до грунту,
решту використати як грізну зброю,  а щоб уникнути небезпеки, піднімають його «в
повітря», де морська потвора нагадує порожній мішок і не може боронитися.

Закінчується ця сцена як звичайно — дійові особи зникають у таємничій пучині.






ПОЄДИНОК ДЖОРДЖО З АКУЛОЮ




Джорджо на «жаргоні» Шостого континенту, — тобто мовою жестів. —  повідомляє, що
на тому місці, де він пірнав  під воду, проходило багато акул солідних розмірів.
Щоб побачити їх і зняти на плівку, треба залишитися на дні і чекати — може, вони
«продефілюють» ще раз.

Звичну для нас мертву тишу  порушують  тільки  дзюрчання повітряних бульбашок  з
респіратора Джорджо та приглушене шипіння мого кисневого балона. Нудно тягнеться
час. Ми чекаємо на цікаве побачення з акулами, мешканками великих глибин.

Через  деякий  час ми станемо  головними діючими особами  в неймовірній пригоді,
настільки  неймовірній,  що  я не наважився  б розповідати про неї, якби нам  не
довелося пережити її  втрьох.  Нас було троє:  Джорджо (найголовніший  учасник),
трохи  збоку я та  на поверхні,  над нашими  головами,  в ту мить плавав Мазіно,
який, затамувавши подих, стежив за подіями внизу.

Ми  сидимо  в  засідці вже чотири або п'ять хвилин.  Раптом над  нами  пропливає
акула. Велика, три з половиною  метри завдовжки,  темно-сіра.  Вона  блискавично
майнула перед очима і зникла  в темній глибині. За нею ще дві — звичайні  боязкі
чорноперки, а потім — третя, схожа на першу (можливо, це була та сама).

Чорноперки дотримуються, як завжди, певної відстані, але третя заходить в «піке»
і кидається понад самим дном в наш бік. Напружений кадр! Кращого не треба. Але в
цей момент  дві сумирні чорноперки.  підбурені агресивними  діями своєї родички,
теж починають поводитися нахабно. Справа ускладнюється.

Людина може успішно захищатися від одного вовка ломакою, та коли вовків двоє або
троє, тоді вже непереливки.  Суперечливі почуття охоплюють нас: з одного  боку —
страх, з  другого —  справжній інтерес.  Ми починаємо  знайомитись з  «відкритим
морем», і сьогоднішня пригода може дати нам  багато  нових цінних відомостей про
акул.

Велика  акула  описує   коло  і  раптом  кидається  на  Джорджо.  Той  злився  з
фотоапаратом і  намагається зняти напад  хижачки крупним планом. Акула атакує не
на жарт, і Джорджо, розмахнувшись, б'є її важким апаратом по морді. Сильний удар
приголомшує розбійницю, вона стає дибки, перевертається і зникає разом з меншими
сестрами. Збуджені  пережитим, повертаємось на поверхню.  Нас зустрічає  Мазіно.
Він захоплено розмахує руками, немовби каже: «Здорово ви її!»

Обговорюючи пригоду,  робимо повчальні висновки: мілководним  акулам  Дахлаку до
цієї,  як куцому до зайця. Очевидно,  сьогоднішня акула  випливла з  безодні, що
оточує скелю, де ми перебуваємо. Глибоководна  хижачка не  раз, мабуть, билася з
велетенськими рибами,  які  інколи  заходять  у протоку.  Досвідчена  розбійниця
показала  нам,  що  існує  корінна  різниця між  глибоководними  та мілководними
акулами незалежно від їх зоологічного виду.






КІНЕЦЬ ПЕЛІКАНА




Сьогоднішній  день  закінчився  кумедною   подією:  Джіджі   загарпунив   зовсім
незвичайну здобич.

Коли  ми після довгих годин праці під водою закусуємо, розлігшись проти  сонечка
на дні човна, Чекко Баск'єрі показує нам великого пелікана.

Величезний незграбний птах сидить на вершині скелі. Дзьоб у нього довгий-довгий,
з  мішком під нижньою  стулкою (на малюнках Уолта  Діснея такий  пелікан  завжди
ховає в своєму дзьобі з півдюжини маленьких  пеліканят,  щоб провести їх в  кіно
без квитка).

Баск'єрі скоса поглядає на дружину і бурмоче:

— Вибач мені, Присцілла, але я не можу не скористатися з такої чудової нагоди.

Прпсціллу  (як справжню  англо-саксонку)  обурює полювання на птахів. Чекко бере
рушницю, прицілюється…  Але  в момент  пострілу  човен  трошки хитнувся. Пелікан
невдоволено  здіймається  в повітря і,  облетівши  навколо  скелі, сідає на воду
недалеко від  нас.  Докірливо поглядаючи  на  човен з людьми,  птах пливе вздовж
берега.

— Тепер  вже моя черга, — із запалом шепоче Джіджі. — Ви тільки сидіть тихенько,
прошу вас.

Надівши маску і ласти, Джіджі з рушницею в руках спускається у воду.

Пелікан, помітивши  плавця, намагається втекти. Коли до птаха залишається метрів
п'ятдесят, Джіджі пірнає і… починається війна!

Пелікан  перелякався не  на жарт: ще  б  пак,  з одного боку  в нього скеля, а з
другого — човен… Нікуди подітись! А тут ще  якась незнана істота пірнула у воду!
Щось не те!

Пелікан кидається з боку в  бік, крутить  головою, намагаючись знайти вихід. Уся
поведінка птаха говорить  про  те,  що він  відчуває небезпеку, тільки не  знає,
звідкіля вона прийде.

Тим часом  Джіжі підкрався до нього знизу,  під водою. Птаха треба  поранити  не
дуже сильно, щоб довезти живим…

Все в порядку!

Пелікан раптом підскочив і шуно забив крилами по воді, намагаючись злетіти. В цю
ж мить випірнув Джіджі й, незважаючи  на  удари дзьобом, лапами, крилами, тримає
великого птаха, аж доки не підпливає човен.

Ми  швидко звільняємо  пелікана  від гарпуна,  зв'язуємо його і  кладемо на  дно
човна. В пелікана лише злегка поранене крило…

«Форміка» придбала ще один «амулет на щастя».



_Дегіль_



Деякі з моїх  знайомих дівчат  відмовилися б залишитись на цьому острові, бо тут
живуть самі тільки жінки, чоловіків туди не пускають.

Сьогодні вранці «Форміка» наблизилась  до берега. Бенедетто  зайшов  до  каюти і
будить мене найкращим для цього засобом: сіпає за ноги, які стирчать сантиметрів
на сорок з койки.

— Що  сталося? —  питаю,  продерши  очі.  Бенедетто  тягне мене на  капітанський
місток.

— Острів Дегіль. Тут живуть тільки жінки — молоді й старі,  красиві й погані… Не
данкалки, а аравітянки.

В них світла шкіра і голубі очі — це найкрасивіші жінки свого племені.

Одразу злітає з мене сон, і я готовий до будь-яких відкриттів та спостережень.

— Причалюємо?

— Ні, Вайлаті каже, що тут під водою немає нічого цікавого.

(У думках «благословляю» нашого шефа. Що за звичка міряти все  на свій аршин! Де
таке написане, що ми повинні жити, не знімаючи ластів?!) «Форміка» йде далі.

— Бенедетто, розкажи ще щось про Дегіль.

— Молоді жінки цілий день ловлять у морі перламутрові черепашки, а  старі сидять
на  березі  і  виготовляють  з  перламутру різні цяцьки.  Красуні й рукодільниці
острова  відомі  на  все  Червоне  море.  Жодна  самбука  не мине  острова. Коли
перламутр добрий, торгуються недовго…

Сонце  піднялося височенько і виманило пасажирів «Форміки» з кают на палубу. Всі
просять  накуду повторити розповідь про цей цікавий острів,  який поволі тане  у
нас за кормою.

Вибухають  протести. Одностайно засуджується рішення Вайлаті не  зупинятися тут.
«Пропустити найцікавіше місце Дахлаку!» — сердито бурмоче Цекка.

Але  ми марно  протестуємо: Вайлаті спить, і не можна змінити ні курсу, ні місця
призначення.



_Мадоте_



У Сільверіо Цекки, помічника Букера, сьогодні великий день.

Пливучи під самою поверхнею, він помічає на краю  коралового  урвища велетенську
умбрииу —  черевату  темно-коричневу рибину  з  завжди розкритою пашею.  Думаючи
скоріше про смачну вечерю, ніж про гучну славу, Цекка пірнає вглиб, пливе вздовж
бар'єра,  підкрадаючись  до  рибини  на  постріл.  Він  прицілився  і  хотів уже
натиснути  на курок,  коли  краєчком  ока  помітив  ліворуч темну  масу солідних
розмірів. Забувши про умбрину, Цекка  причаївся,  щоб  не налякати  здобич, яку,
можливо, послав йому тільки щасливий  випадок. Обережно повертає голову і бачить
силует велетенської черепахи.  Вона  «пришвартувалася»  до  опуклого  корала, що
своїми обрисами нагадує мозок людини, приклеєний до муру.

Черепаху під водою можна  зустріти  в одному з двох  положень: або  вона  веслує
усіма чотирма  лапами, така вайлувата, що,  здається,  наздогнати її  нічого  не
варто  (але насправді  вона блискавично зникає в глибині при першому ж натяку на
небезпеку),  або зустрічаєш її біля скелі.  Черепаха  тоді  майже  не рухається,
спершись передньою лапою на який-небудь виступ, наче якір кинула. Що вона робить
у такій позі — невідомо, скоріше всього спить.






ЧЕРЕПАХА-ВЕЛЕТЕНЬ




Сільверіо Цекка помітив черепаху саме в такій позі.

Черепаха  спала, але  це був,  без  сумніву, надзвичайно  чуткий сон.  Не  встиг
мисливець поворухнутись,  щоб наблизитись до неї, черепаха прокинулася і головою
вниз пішла на дно. Це й погубило її: Цекка опинився  у найзручнішому  положенні.
Він кинувся  за  нею і влучним пострілом поранив у потилицю. Тварина стає дибки,
Сільверіо  тягне до  себе лінь,  вода червоніє  від крові.  Міцно  вчепившись за
вірьовку,  витримуючи  шалені  ривки,  людина  з останніх  сил (Цекка пірнув без
респіратора) піднімається  на поверхню. Ще  один відчайдушний ривок  —  і  лінь,
ослабнувши, повисає, — черепаха звільнилася від гарпуна!

Зверху Букерові добре видно,  як черепаха вискочила з кривавого туману  і швидко
тікає.  Та поранена в голову,  вона  не  може рухатись швидко і  впевнено. Букер
пірнає за черепахою і обома руками чіпляється за задню лапу.

Але  черепаха  велика,  і одному  Букерові не під силу  витягти  її на поверхню,
навпаки,  вона  тягне  людину за  собою.  Тоді  Цекка,  перепочивши  хвильку  на
поверхні, поспішає на допомогу, хапає здобич за другу лапу, і вони вдвох тягнуть
її з  води, кидають  через борт,  везуть  чим  скоріше (бо вона може перевернути
човен) до «Форміки» і талями піднімають на палубу.

Та  для Цекки  день  ще  не закінчився: море  готує  для  нього  нову захоплюючу
пригоду.






АКУЛА І… ЗНОВУ ЦЕККА




Пірнувши під воду, Цекка приблизно через годину  зустрічає  Джорджо та Мазіно  з
кінокамерою. Мазіно просить  товаришів покликати  його, якщо  вони побачать щось
цікаве. Всі троє починають методичні розшуки, залишаючись  у тій самій невеликій
зоні спостереження.

Джорджо  ретельно  нишпорить   у  кожній   щілинці.   Щойно   він  бачив  чудову
рибу-метелика,  вкриту  жовтими та  бузковими  смугами.  Це  дуже  рідкісний для
Дахлаку екземпляр.  Вона  сховалася десь  тут, під масивним  навісом,  утвореним
мадрепорами.

Зазирнувши в досить  великий  грот, Джорджо відсахнувся, серце у нього завмерло.
Замість  двадцятисантиметрової  рибки,  тонкого  ніжного  кольору,  він  побачив
величезну білувату  тінь. Це — акула-годувальниця, вона займає майже увесь грот.
Про цих акул  кажуть, що вони зовсім мирні, але опинитися несподівано віч-на-віч
з таким «мирним» створінням, яке своїм величезним тілом повністю займає грот, не
дуже приємно.

Джорджо  миттю виринає  на поверхню  й  кличе  Мазіно  та Цекку. Цекка підпливає
першим. Мазіно, навантажений  важким «Аквафлексом», не може рухатись швидко. Він
надів кисневий респіратор, а з цією штукою жартувати небезпечно — втома дорівнює
самогубству. Джорджо, ледве  діждавшись  Цекку, показує йому місце, де сховалася
акула, пірнає і знову наближається до грота.

Другий  візит  Джорджо  акула  сприймає вже  не так  спокійно.  Побачивши  знову
чудернацьку  людину-амфібію,  акула  вирішує  тікати.  Зненацька вона  кидається
вперед, піднявши цілу хмару дрібного піску — і грот порожній. Джорджо ухиляється
від  бою  з  акулою,  але  вона,  про  всяк  випадок,  б'є  кілька  разів  своїм
велетенським хвостом по воді. До речі,  велетенський хвіст  —  характерна ознака
годувальниці.

Один удар хвостом дістається Джорджо. Мундштук  респіратора  вилітає з рота, під
маску  набралося  води.  Добре,  що   хоч  скло  залишилося   цілим.  Потерпілий
вибирається на поверхню.  А Цекка в  цей час  відчайдушно переслідує  акулу. Він
женеться  за нею, доки вона, вірна звичкам своєї породи,  не ховається в  іншому
гроті, замість того, щоб тікати у відкрите море.

Через п'ять хвилин Мазіно, Джорджо  та  Цекка, погойдуючись на хвилях, проводять
оперативну нараду. Грот з акулою під ними на глибині десяти метрів.

Нарешті  план  дій вироблено. Скориставшись  тим, що акула  обрала собі лігво  з
двома виходами — одним вузьким, другим широким — вирішили поставити біля першого
Мазіно з кіноапаратом, а до другого підійде Цекка з рушницею і вистрілить.

Дальші події розгортаються точно за планом.  «Годувальниця» дивиться  в той бік,
де  повинен з'явитися  Цекка,  і  не  помічає  Мазіно  позаду в  засідці.  Потім
спускається  Цекка. Побачивши  втретє  людину-амфібію,  акула негайно шарпається
вбік, намагаючись  втекти, але цього разу в  руках людини рушниця, і вона виграє
бій.  Цекка  майстерно  заганяє  гарпун  просто в  зябра акулі і, пересилюючи її
скажений опір, тягне здобич на поверхню.

Риба в два рази більша за Цекку, вона з усієї  сили б'є страшним хвостом, клацає
щелепами, марно намагаючись ухопити того, хто поранив її, — але  Цекка зовсім не
боїться. Все. Кінець. Акула програла бій!

Два непевні  силуети  бовваніють  у  прозорій  глибині  —  мисливця-переможця  і
подоланої  акули.  Їх зв'язує товста  спіраль  троса та невблаганно рівні  лінії
рушниці і гарпуна. Людина-амфібія піднімає свою здобич на поверхню.

У двох сутичках  здобуто  два  мисливські  трофеї, які посідають значне  місце в
спортивній історії  нашої експедиції: акулу — найбільшу з усіх спійманих нами до
сьогоднішнього дня, і черепаху, яка  перевищує своїх  родичів,  бачених  нами  у
водах Дахлаку принаймні в шість разів. Велетенський «щит», який збагатив наукову
колекцію, викликає у Баск'єрі безмежну радість.  До того ж кіногрупа «накрутила»
дві цікаві, не позбавлені гумору  сценки. І що найважливіше, сьогодні ми  наочно
переконалися  в  тому,  що всі  три групи,  виконуючи  свої специфічні завдання,
можуть об'єднатися для спільних дій.



_Мілина_Муджунія_



Мілина викликає  сумні  думки.  Вона  нагадує  острів,  якому не  вистачило сили
піднятись на поверхню моря: він так і залишився під водою навічно, метрів десять
не  дійшовши до мети. І  ще одне  спадає на думку:  острова в  орографії Шостого
континенту — це своєрідні гори, вершини яких піднімаються аж на поверхню моря, а
мілини — пологі горби.

Сьогодні ми стоїмо над мілиною Муджунія. Вона виходить з глибин Червоного моря і
пролягає тільки в кількох метрах від поверхні. В цілому вона дуже  скидається на
пологий  горб, який  вкривають  найбільші з  бачених  нами мадрепори.  Вода  над
мілиною зеленкувата, глибина в середньому — десять метрів. От і увесь пейзаж.

У воді  дуже  багато трахінотів. Через них  Енца, Букер  і  я стаємо  учасниками
сутички з кількома нахабними акулами.






АКУЛА НАПАДАЄ




Перед  тим, як розпочати  підводну зйомку,  вирішую добре оглянути,  що  діється
навколо. Поволі  спускаюся і недалеко від човна  помічаю Енцу Букер. Вона пильно
стежить за  зграйкою  трахінотів.  Діждавшись  зручного моменту, прицілюється  і
стріляє. Поки Енца піднімається на поверхню, здобич на кінці гарпуна відчайдушно
тріпоче, залишаючи за собою довгу коричневу смугу крові.

Негайно  з'являються чотири  акули. Спочатку  вони не звертають на нас  уваги. Я
наближаюсь до Енци, щоб  допомогти  їй витягти здобич на поверхню. Запах і  смак
крові дратує хижачок,  і вони збуджено нишпорять понад самісіньким дном, шукаючи
поранену рибину.

Раптом  одна з  акул  помічає,  що  здобич піднімається  вгору.  Хижачка негайно
підводить  морду і націлюється  саме в те місце,  де  знаходимося  ми  з  Енцою.
Повагавшись якусь долю секунди і второпавши, мабуть, що замість невеликої рибини
можна  поласувати значно  крупнішою здобиччю, людожерка стрімко відділяється від
підводної  скелі  й,  піднімаючись  майже вертикально угору,  кидається  до нас.
Жахливий  момент…  Енца  пронизливо кричить, підібгавши  під  себе  ноги, я  теж
підігнув свої, а потім  у ту саму секунду,  коли хижачка готувалась схопити нас,
пружно розгинаю  коліна, тичу їй просто в морду червоні ласти.  Це лякає зухвалу
піратку, вона  змінює напрямок і виходить на  поверхню за  три метри від нас, її
гострий  спинний плавець якусь  мить ріже хвилі,  потім акула  зникає в глибині.
Знову все обійшлося добре!






МАКРЕЛЬ МАРКУЧЧА




Я  хочу розповісти вам про  забавну зустріч,  яка трохи розвеселила нас у важкій
повсякденній праці. Це була зустріч з макреллю.

Я  називатиму її Маркучча,  бо вона дуже схожа на мою  любу тітоньку.  Тільки не
думайте, будь ласка, що я навмисно таке вигадав! Кожний водолаз скаже вам,  що в
морських  глибинах  часто  зустрічаються  риби, які  нагадують знайомі  обличчя.
Побачиш іноді багатоколючника або кефаль  і  враз  пригадаєш вчительку німецької
мови в гімназії, якогось велогонщика або милого родича.

В  тому, про що  я  розповідаю,  немає  нічого  образливого.  Макрель на  мілині
Муджунія, присягаюсь вам,  вилита  тітонька Маркучча!  Тому я і назвав рибину  —
макрель Маркучча.

А тепер продовжимо нашу розповідь.

Старанно  працюючи ластами, на  дванадцятиметровій глибині я  шукаю об'єктів для
зйомки. Мені  вже  набридли «хмаринки» бонлітів та  чорні «самостріли»  з білими
прапорцями на  хвості. Раптом  помічаю Маркуччу! Вона  обережно підпливає трошки
ближче і повертається до мене в три чверті. Чудова макрель, кілограмів на сорок,
півтора метра завдовжки, схожа на сріблястий плескатий щит старогрецького воїна.

Натискаю на «пуск», легке дзижчання зйомочної камери порушує глибинну тишу. Риба
здригається…  Боюсь,  що  вона  зараз  втече.  Але  дзижчання  апарата,  мабуть,
причаровує  її.  Крижинки  недовір'я, яке  я  побачив в очах  риби  крізь візир,
тануть, і ось вона вже робить плавні зигзаги перед об'єктивом кіноапарата.

Я  маю повну  можливість докладно  роздивитись  на свою макрель.  Коли  Маркучча
підпливає зовсім близько, приблизно на метр, помічаю малесеньку голубу рибку, що
не відстає від неї.  Це невтомний  паразит,  який не відпочиває  ні секунди.  Як
тільки Маркучча відкриває кришки зябер для дихання, голуба  рибка хутко запливає
під них  і впивається в рожеву  м'якоть, виступають навіть  крапельки крові.  Не
встигли кришки зябер закритися, як голубий паразит уже виплив з-під них. А зябра
Маркучча  закриває  блискавично!  Малесенька  рибка-паразит  мені  вже  знайома:
доводилося бачити,  як  вона  разом  із своїми  родичами  накинулась на  поважну
рибу-кулю, що  задрімала на дні. Чотири голубі рибки почали кусати гладке черево
риби-кулі з таким завзяттям, що вона стрімголов кинулась тікати.

От  і зараз голуба рибка неабияк дошкуляє моїй приятельці Маркуччі.  Але макрель
розуміє, що знаходиться перед об'єктивом, і терпляче продовжує «позувати».

Коли я зняв Маркуччу в  найрізноманітніших позах,  лічильник кадрів показав,  що
плівка закінчилася. Треба виринати на поверхню і перезарядити камеру.

Прощавай, Маркучча! Через півгодини я знову  під  водою. І що  б ви думали — моя
Маркучча плаває під самим човном!

Кличу  Цекку, який випадково  опинився недалеко від мене, і показую на  макрель.
Він  одразу  зрозумів  мене.  Я «ловлю»  Маркуччу в  кадр  і починаю  «крутити».
Дзижчання апарата чарує її, і вона поволі плаває  перед об'єктивом. Праворуч від
риби з'являється тінь Сільверіо з рушницею.

Дзвін металу…  і  гарпун  влучає в «десятку»! Маркучча підскакує,  і починаються
карколомні  акробатичні  вправи.  Я  не припиняю «крутити»,  аж поки після серії
неймовірних стрибків Маркучча не звільняється від сталевого списа і хутко зникає
у відкритому морі.

«От  і  все…» — думаю  я, знов  починаючи блукання в кораловій гущавині. Ще один
приклад небезпечності «прилюдних дебютів» для молодих красунь. Маркучча ледве не
залишила   свої   плавці  нам  на   спогад.   Тепер   вона  надовго   запам'ятає
кінематографію!

Але… хвилиночку!

Знов якась макрель, майже не рухаючись, стоїть у мене перед очима!

Так  це  ж,  друзі  мої, Маркучча!  На боці в  неї глибока рана  від гарпуна, та
марнославства  перемогло біль і  страх.  Ось  вона ще раз пропонує свої послуги,
бажаючи покрасуватися ще в одному кадрі.

Гаразд! Обіцяю вам більше не кликати Цекку!



_Шумма_



— Кинувши  тут  пакет з  вибухівкою, —  промовляє Джіджі  Стюарт, — ми  побачимо
найдивовижніші створіння, які налетять на здобич… Треба пильно стежити!

Він обережно вставляє детонатор у червоний пакет з вибухівкою. Всі, хто сидить у
човні,  тривожно стежать за  кожним  його  рухом.  Човен погойдується  на легкій
хвилі.  Ми   на  межі  коралового  бар'єра  Шумми:  з  одного   боку  видніється
світло-зелена  пляма, — вона  тягнеться аж до берега,  а з другого переливається
вода кольору густої синьки — там безодня. Острів лежить між Африкою та Дахлаком,
посеред глибокої  протоки. По ній в  обидва  напрямки біжать судна різноманітних
типів. Морські глибини під нами, очевидно, кишать акулами і не маленькими! А нам
тільки цього і треба.

Спочатку ми працювали на  двох  островах Ашекер  та на  безіменних мілинах  біля
північного   краю   півострова   Бурі,   де   нам    пощастило   зібрати   новий
кінодокументальний і науковий матеріал. Після цього приїхали сюди, на Шумму.






ЩО СТАНЕТЬСЯ, КОЛИ КИНУТИ БОМБУ




Підготовка закінчується, через кілька секунд маленька «бомба» вибухне під водою.
Ми (Джорджо та я)  в напруженому чеканні сидимо в човні поруч з Баск'єрі. Справа
в тому, — я  вже розповідав про це, —  що кожного  разу  після вибуху  звідусіль
налітають зграї акул та інші великі хижаки, щоб поживитися оглушеною рибою.

Джіджі розкурює сигарету  і підпалює  нею  коротенький  гніт.  Присцілла  мерщій
заплющує очі, а в цей момент  підводна «атомна бомба» падає у воду і, булькаючи,
йде на дно. Деякий час  її добре видно у воді. Зграйки різноманітних цікавих риб
весело кружляють навколо неї. Вони і не підозрівають, що несе їм цей пакунок.

Сильний, приглушений водою удар зловісно прокотився по дну затоки. Зразу ж після
цього  ми  чуємо   різкий  плескіт  на   поверхні  —   з  моря   вискочили  риби
найрізноманітніших видів. Вода навколо нашого човна в  радіусі п'ятдесяти метрів
на мить з голубої стає сріблястою.

Менше ніж через три секунди  після вибуху ми  всі у воді. Присцілла  теж з нами,
незважаючи на  те, що  Баск'єрі просить  її  залишитися  в човні, лякаючи  жінку
грізною  тигровою акулою. (Якщо вірити словам  Баск'єрі, то  тигрова акула  — не
акула, а якийсь вовкулака-перевертень). Та коли Присціллі  заманулося спуститися
у воду,  її не стримають навіть десять  тигрових акул. Джорджо  і я, —  обидва в
респіраторах, — сідаємо біля самої підошви бар'єра спиною один до одного. Кілька
секунд над нами гасають тільки «вчені мужі», збираючи оглушену рибу.

Потім з'являються великі дентекси з суворими заклопотаними  мордами та білуваті,
дуже великі багатоколючники.  Вони урочисто, з незалежним виглядом  підпливають,
хапають яку-небудь умбрину, що лежить на дні догори черевом, і мерщій зникають.

Над нашими  головами  пропливають трахіноти.  Своєрідну  сцену  заповнюють  нові
дійові особи. Увага! Зграями і поодинці підходять барракуди.  З лівого боку суне
якась темна маса. Обертаюсь… Ось вона, перша акула! Креслячи зигзаги, риба мчить
понад самим дном і раптом завертає назад.

Як виявляється, хижачка  шукала своїх подруг,  і тепер вони повертаються втрьох.
Три… потім ще одна —  чотири!  Четверта акула, товста і довга, привертає до себе
нашу увагу. Очевидно, це  акула «мако». Три метри довжини, міцно збудоване тіло,
У велетенській пащі враз зникає оглушена риба-папуга.

Ми з  Джорджо  користуємось тим, що акули старанно  полуднують,  і  робимо  один
знімок  за  другим —  виходить  ціла  серія  фотографій. Раз  у  раз  спалахують
фотолампи.  Як і слід було чекати, акули  лякаються  і кидаються  врозтіч, сцена
знову пуста.

Трохи  віддаляємося від берега, і мені видно, як одна  з чотирьох  акул (але  не
найбільша) смілішає і повертається туди, де працює наукова група.

Стюарт теж помітив її, пірнає і намагається  підкрастися до хижачки  на постріл,
поки вона нерухомо стоїть перед трьома дохлими рибами,  вибираючи, яку з'їсти. Я
став свідком  найкращого  «підхідного  маневру» за  все  наше  підводне життя  у
Червоному  морі.  Зіщулившись, Джорджо скрадається  між скелями  і  кожного разу
завмирає, коли акула повертається до нього боком.

Але мисливцю не везе: коли він хоче  прицілитися, рушниця чіпляється за коралову
галузку, шум лякає хижачку і вона кидається у відкрите море.

Акула  втекла  від  Джіджі,  але   не  врятувалася!  Налякана  небезпекою,  вона
шарпнулася вперед,  та страх  засліпив  її.  Зопалу хижачка опинилася  біля  ніг
Баск'єрі,  просто під гарпуном.  Чекко натискає  на спусковий гачок, і  сталевий
спис  проколов акулу  наскрізь позаду  зябер  (саме  там,  де  в  риб  містяться
життєвоважливі органи). Кінець гарпуна стирчить з другого боку.

Кров б'є товстою цівкою; здобич піймана. Усі події  займають не більше  хвилини,
але в  цій хвилині  —  і підступність, і  страх,  і відвага,  і  несподіванка, і
рішучість, і агонія — одне слово, всі переживання «великого полювання».






АЕРОДРОМ МОРСЬКИХ ДИЯВОЛІВ




Ми  з Джорджо продовжуємо рухатись у напрямку  відкритого моря і зупиняємося від
несподіванки!

Перед  нами  аеродром!  Двадцятип'ятиметровий  аеродром  на  морському  дні.  На
дрібному пісочку  розташувалося  з  десяток морських дияволів  — наче винищувачі
перед вильотом.  Дияволи невеликі в  порівнянні з тими, на яких ми полювали біля
Ду-Ріг-Ріга  і яких бачили біля Дур-Гелли, але все  ж таки  солідних розмірів  —
метрів два від плавця до плавця.

Ми вже сфотографували дияволів на «аеродромі», тепер  непогано б «клацнути» їх у
«польоті». Я  кричу,  страшенно  галасую, але  скати спокійнісінько  продовжують
дрімати на піску і не подають жодних ознак життя.

Вирішую плисти назустріч цим опудалам, поки Джорджо наводить  апарат.  «Підпливу
ближче, —  думаю собі, — і  вони прокинуться».  Між нами залишається два  метри…
метр… півметра. Ось я вже над першим дияволом… Простягаю руку і торкаюся хвоста,
тільки тоді риба прокидається, робить кілька рухів, ніби обтрушуючись, і починає
набирати «висоту». Решта прокинулись теж і потяглися за першим.

Дияволи всі враз б'ють плавцями по  воді,  здіймаючи густу хмару дрібного піску,
яка огортає мене і засліплює очі.

Але  скоро вода навколо прояснюється  і мені добре видно, як Джорджо прикипів до
візира і знімає кадр за кадром.,

У цей самий час Сільверіо Цекка на протилежному краю острова переживає таку саму
пригоду. Тільки закінчується вона інакше.

Помітивши зграю  морських дияволів, він кидається  навздогін, відбиває од  гурту
одного  і  ранить  вдалим  пострілом.  Риба  чинить  скажений  опір,  але  Цекка
застосовує «гнучку»  тактику, він щедро травить  лінь  і  йому вдається  підняти
«свого диявола» на борт.

Браво!

Цекка має підстави пишатися таким чудовим пострілом.

Але і цей день, —  день біля  берегів  Шумми, — закінчується.  Сонце  зникає  за
островом, там, де розтинає небо струнка біла вежа маяка.






ВІДВАЖНА АКУЛА




Дійові  особи останньої пригоди  — Джіджі Стюарт,  Чекко Баск'єрі,  крім  них, у
головних ролях — макрель і акула.

Макрель безтурботно  гралася в останньому промінні сонця. Раптом вона  помітила,
що  до неї  наближаються дві  невідомі істоти. Доки  риба второпала, що це  люди
(створіння  небезпечні!), сталеве  вістря гарпуна вп'ялося їй  у  тіло.  Стріляв
Джіджі. Коли він, напружуючи м'язи, стримує рибу, у нього з-під ніг, мов метеор,
вилітає  велика  акула.  Кілька секунд  тіла  людини,  акули  і  пораненої  риби
переплітаються  в складних комбінаціях; в  цій  грі всі  троє  рискують  життям.
Жодний маневр Джіджі не дає результатів: акула нічого не  боїться, вона вирішила
за всяку ціну  оволодіти  макреллю. Поранена  риба спливає  кров'ю, вода навколо
стає рожевою. Кров ще більше дратує сміливу хижачку.

Баск'єрі  намагається  відігнати розбійницю,  але й він  нічого не може зробити:
акула не звертає жодної уваги на уколи гарпуна.

Це  саме  ті  хвилини  страху   і  відваги,  які  збагачують  наші  знання   про
глибоководних  акул  та їхні  повадки.  Раптом,  підкоряючись  тільки  їй  самій
зрозумілим обставинам, акула забирається  геть. І ми спокійно вантажимо в  човен
вечерю, завойовану такою дорогою ціною. Трохи згодом Шумма подарувала експедиції
ще один незабутній день.

З  самого  ранку ми працюємо в складі спортивної  групи. Наукова група проводить
роботи  за  кілометр  від  нас.  Вона  закінчить  свій день,  записавши в  графу
«прибуток», крім усього іншого, ще  велику рибу-носорога. Її підстрелить  Джіджі
Стюарт. Це третій екземпляр риби-носорога, здобутий нашою експедицією.

Вайлаті, Букер, його дружина та Цекка тут, з нами, точніше — над нами. Мазіно та
я на дні ладнаємося знімати сцени підводного полювання.

До початку вистави, яка  ось-ось мала розпочатися, Шумма вирішила прикрити сцену
своєрідною  завісою,  яка  відділила  нас  двох  на дні від наших  товаришів  на
поверхні.  Над нашими головами,  приблизно  насередині  між поверхнею  та  дном,
проходять хмари  блакитних риб-папуг.  Їх  сила-силенна.  Вони поволі пливуть за
течією, закриваючи промені сонця, яке ще невисоко піднялося над обрієм.  Сонячне
світло  перетворює риб на  якісь  тіні,  лише  плавці та хвіст  прозорі, яскраво
освітлені,  вони  здаються  сяйвом  навколо   кожної  риби.  Так  хочеться,  щоб
якнайповніше відбилося на плівці  це вируюче через край багатство життя. Нарешті
в хмарі риб відкривається світле віконце. Вайлаті, Цекка (він ближче до мене) та
Букер з дружиною (вони ближче до Мазіно) пірнають і проривають  завісу, яка  нас
розділяла. Полювання починається.






НЕ БІЙТЕСЯ МОРСЬКОГО ДИЯВОЛА, КОЛИ ЗУСТРІНЕТЕСЯ З НИМ ВІЧ-НА-ВІЧ




Ми  слідкуємо за  ними,  готові  кожну  мить  почати зйомку. Пролог  закінчився,
починається  вистава. Навколо  —  скільки завгодно великих  риб  різних  порід і
видів. Акули (теж великі) та морські дияволи вже  зробили нам візит ввічливості.
День обіцяє бути цікавим.

Морські дияволи  (ті, середніх розмірів, про  яких я  вже  розповідав) крутяться
навколо нас зграйками, піднімаючись з глибини  і зникаючи там, звідки  випливли.
Трохи далі від берега плавають великі зграї — кілька десятків дияволів у кожній.

Негайно  розпочинаються бойові  дії. Вайлаті підпливає на  постріл і натискає на
курок.

Він  поцілив у найбільшого  з  усієї  групи  — метрів два довжиною. Підстрелений
морський диявол зразу  починає  шалено борсатись.  Зібравши  всі свої  сили, він
шарпається вбік.  Рушниця, з'єднана  з  держалном гарпуна,  який уп'явся  в тіло
рибині, вислизає з  рук водолаза,  і здобич швидко тікає. Найкраще було видно цю
захоплюючу сцену  Джорджо.  Він  плавав  метрів  за  сто  від нас.  Не встиг він
занурити голову у  воду, як побачив морського диявола з гарпуном в спині. Диявол
блискавично  промайнув  у нього  під  ногами, тягнучи за  собою  довгий  лінь  і
прив'язану до нього рушницю.

Приголомшений Джорджо не встиг слова  вимовити, коли до нього,  щосили  працюючи
ластами, підлетів Вайлаті. Булькаючи під маскою, кленучи увесь світ, він спитав,
який маршрут  обрав диявол-грабіжник. Джорджо тільки рукою  махнув у  відповідь,
мовляв,  «прямо  й   наліво»,  і   вирішив  не  заважати  Вайлаті   продовжувати
переслідування.

Іншу групу морських дияволів  побачив Мазіно  просто  в себе під  ногами  — вони
мирно лежали на дні. Мазіно хоче сфотографувати риб і обережно наближається, щоб
не  сполохати  їх.  Ось він  уже  за  кілька метрів від них, але  в  цей  момент
крилоголові  скати зриваються  з  місця  і  пропадають  в  глибині. Дияволів, як
виявилося,  налякав  не Мазіно, а  загін  велетенських незграбних черепах  (штук
п'ятнадцять-шістнадцять).  Видовисько  надзвичайне  і  цілком несподіване.  Досі
вважали, що черепахи подорожують тільки поодинці.

Мазіно не  скаржиться  — така заміна  його цілком  влаштовує.  Він  в захопленні
«крутить» величний парад черепах.

У  ці  хвилини  я  знімаю  полювання  Цекки на досить  великого ската.  Під воду
повертається Вайлаті з  новою рушницею. Він  сповнений рішучості взяти  реванш у
морських дияволів.

А  ось і вони — з'являється ще одна зграйка.  Дияволи  поволі посуваються вздовж
коралового  бар'єра. Великі очі,  схожі на темні  плями, розташовані біля кривих
рогів,  дивляться просто  на нас.  Очевидно, постріли Вайлаті  та  Цекки  їх  не
схвилювали, хоча від рук мисливців  уже загинуло двоє  їхніх родичів.  Інші риби
після такого уроку ніколи б не підпустили людину до себе.

Вайлаті, Цекка  і  Букер, наче домовились  раніше,  кидаються  вперед…  Усі  три
постріли досягають мети, і три морських дияволи опиняються на палубі «Форміки».

Але вистава на цьому не  закінчується. З  ран трьох  скатів витекло  дуже багато
крові,  вона  приваблює  численну  зграю  акул.  Три  з  них кілька разів швидко
пропливають  перед самим  об'єктивом апарата. Можете уявити собі, як ми з Мазіно
радіємо! Знімаємо, доки акули не зникають.






АКУЛА БІЛЯ МОЇХ НІГ




Над скелею коливаються щупальця — це актинія з червоною  м'язистою підошвою. Між
щупальцями вільно плаває одна з тих оранжових у небесно-голубу смужку рибок, які
ховаються всередині м'ясоїдної рослини і залишаються при цьому непошкодженими. Я
лагоджуся «накрутити»  актинію, а  Мазіно сідає на  великий мозкоподібний корал,
щоб зняти мене під час роботи.

Через  півхвилини випадково помічаю, що Мазіно припинив зйомку і дивиться кудись
позад  мене.  Раптом  його руки і ноги  починають божевільно  сіпатись,  чується
приглушене виття.

Неабияк перелякавшись, я різко поворухнувся і  зразу ж відчув, як щось штовхнуло
мене  в  спину, одночасно  помітно  змістилася вода…  Охоплений жахом, обертаюся
назад: маленька акула — метра півтора довжиною, щодуху тікає від мене.

На  поверхні  Мазіно розповідає мені, як  було  діло. Коли я  стояв на колінах і
знімав,  нас  помітила  акула.  Побачивши,  що  ми  не  рухаємося, вона вирішила
наблизитися. Мазіно почав було «крутити» цю сцену, та, пересвідчившись, що акула
невпинно  підпливає  до  моїх ніг,  спробував  прогнати її, розмахуючи руками та
голосно кричучи. Але тільки мій різкий рух  в той момент, коли  хижачка була вже
за кілька сантиметрів від мене, налякав акулу та примусив утекти.

Інша акула, цього разу більша,  наближається до  групи людей, які спустилися під
воду біля мадрепорового  бар'єра. За свою сміливість вона дорого  заплатила: тут
акулу зустріли не мої ноги, а гострий гарпун Букера. Раймондо стрімко  пірнув їй
назустріч, одна  мить — і він  біля хижачки. В ту секунду, коли акула,  відчувши
небезпеку, скручується в кільце, збираючись  втекти, гарпун впивається їй у бік,
біля зябер.

Читач, можливо,  запитає,  чому це  ми залишили  через кілька днів береги Шумми,
адже там було теж багато цікавого матеріалу.

Це пояснюється дуже просто: прибережні води Шумми,  як і  інших островів, де  ми
побували, які  буквально  кишіли рибою всіх порід та видів, після кількох  наших
спусків  раптом спорожніли. Нечисленні коралові рибки — от і все, що ми зустріли
під водою  назавтра після  насиченого драматичними  подіями дня,  який  я  щойно
описав. Морські дияволи, риби-носороги, барракуди, черепахи — зникли.

Мабуть, під водою є свій телеграф, і не встигаємо ми  прибути на  нове місце, як
риби передають одна одній сигнал: тривога!

Обхід  «кордонів» не закінчується роботами на Сегілі, Мадоті, Муджунії, Ашекарі,
Шуммі  та  на сусідніх мілинах (в цілому — більше тисячі підводних спусків). Про
заключну частину обходу я розповім окремо.  А зараз спробую  зробити висновки на
основі спостережень, проведених під час цього рейсу.

Праця вчених  під водою збагатила  їхні колекції та досвід. Передусім я  маю  на
увазі  спуски,  під  час  яких  вдалося  спостерігати  «суспільне життя»  деяких
морських тварин,  до цього часу ще не вивчене. Зустрічі з барракудами, морськими
дияволами та черепахами мали особливу цінність з цієї точки зору. Мені здається,
що  Баск'єрі зібрав  багато  даних  для  порівняльного  вивчення  «групового» та
«поодинокого» життя цих риб і задоволений (хоча, звичайно, не зовсім).

Крім того, праця на  підступах до  великих глибин дала вченим можливість зробити
цілу  низку не менш цікавих біологічних спостережень іншого  характеру. Тут,  на
кордонах  Шостого континенту, вони  познайомилися  з  найцікавішими  «прохідними
рибами»,  небезпечними  піратами  відкритого  моря.  Сторінки  зошитів  Баск'єрі
вкрилися  нотатками,  а  ванни  з  формаліном   заповнилися   екземплярами  риб,
кишечнопорожнинних організмів, молюсків, пробами планктону.

Доля не  обійшла і  спортсменів: вони зробили  немало влучних пострілів. П’ять з
них справді  чудові. Результат — три морських дияволи, здобуті  Букером, Вайлаті
та Цеккою, черепаха і акула-годувальниця.

Мазіно, Джорджо і я за допомогою кінокамери, фотоапаратів та спеціальних олівців
зібрали чимало документальних матеріалів. Найцікавіший серед них — кіноплівка  з
польотом  морських  дияволів. Ще  ніхто  в  світі не  знімав  під  водою  нічого
подібного!

Якщо все це  скласти докупи, можна сказати,  що ми просунулись ще на один крок у
вивченні Шостого  континенту  в цілому.  Три маленьких розвідницьких загони, три
групки людей у масках,  з  ластами на ногах  і респіраторами на  спині, невтомно
працювали  на  самому краю  безодні  — невідомого  людям світу. Передові  дозори
вийшли на  кордони  Шостого континенту. Далі  підводний світ зникає в  таємничих
проваллях моря, в  його неймовірній глибині, нездоланні сили природи перетинають
людині шлях вперед і вглиб.  Отже, першим  результатом  цього походу було  точне
визначення глибин, доступних людині.  Вони складають максимум шістдесят-сімдесят
метрів. В  межах від нуля до шістдесяти метрів  глибини людина може діяти цілком
спокійно і впевнено.  Крім того, експериментальним  шляхом ми встановили різницю
між умовами підводних зон, розташованих біля берегів  архіпелагів або материків,
де  дно поступово опускається  до великих глибин (я маю на  увазі глибини більше
п'ятисот  метрів), і зон, розташованих біля островів та мілин  відкритого  моря,
які  мають  безпосередній  контакт  з життям  великих морських глибин. Підводний
світ, який ми спостерігали,  спускаючись на дно біля берегів  Африки та островів
Дахлакського  архіпелагу, безумовно відрізняється від  того, який  ми бачили під
час наших спусків останніми днями. Цю різницю  я відчув ще в  Середземному  морі
при спусках на Лігурійському  і  Сардінському узбережжях і на  похилих  карнизах
навколо островів Понца та Лампедуза,  що, мов справжні гірські піки, здіймаються
з  глибин  моря.  Повертаючись назад,  ми  зробили  стоянку в північній  частині
Червоного моря, і дані, зібрані на кораловому бар'єрі  Мерса  Халіб (біля самого
африканського берега) і  на бар'єрі Зебергед  (у відкритому  морі),  підтвердили
наші міркування.

Таким чином, зони Шостого  континенту, доступні людині,  можна розділити на  дві
категорії:  перша — прибережні райони материків та архіпелагів, і друга — райони
островів  та мілин відкритого моря. Умови зон першої категорії дозволяють людині
виконувати які завгодно роботи в повній безпеці та спокої. Спуски в зонах другої
категорії вимагають  ґрунтовнішої підготовки і обережності  під  час перебування
під  водою.  В залежності від  розташування  цих  глибин  в  кожному конкретному
випадку  постають  додаткові перешкоди,  які обмежують види і обсяг робіт.  Дуже
заважають  людині  під  водою,  в  першу  чергу,  течії,  які  досягають  інколи
неймовірних  швидкостей. Вони або виснажують водолаза при  пересуванні,  або  не
дають йому зовсім можливості досягти потрібного місця. Шквали, сильні бурі (мова
йде  про відкрите море,  де хвилі  мають велетенську силу) ще  більш ускладнюють
перебування під водою.

Заглядаючи в  майбутнє, можна сказати,  що праця  в підводних  рудниках  або  на
плантаціях водоростей буде не зовсім легкою.  Сусідство акул  та інших риб, яких
вважають ворогами людини, створюють додаткову небезпеку для водолаза.

У зв'язку з цим настав час зробити остаточні висновки щодо акул і взагалі  хижих
риб, які нападають на людину. Всі випадки, про які розповідається  на  сторінках
книги, дозволяють  твердити, що  існує певна  різниця  між поведінкою цих  риб у
прибережних  водах  і  на  границях  великих  глибин,  де  вони  почувають  себе
господарями.

Але  ми  впевнені,   що  людина  під  водою  має  перевагу  навіть  тоді,   коли
зустрічається  з хижаком на межі  відкритого  моря.  Адже всі несподівані  атаки
хижаків, про  які вже розповідалося, закінчувались втечею агресора негайно після
найпростіших протидій. Проте «випадки агресії» трапляються, і на них не можна не
звертати уваги, а тому водолаз повинен завжди бути напоготові.

Отже, роботи  в цих «прикордонних» глибинах Шостого  континенту провадити можна,
але за характером  вони будуть трохи  відрізнятися від робіт у «внутрішніх» його
районах. Там  на  порівняно невеликих глибинах  поблизу берегів є всі  умови для
впровадження  «сталих  робіт»,   а  тут,  навпаки,  є  більше  можливостей   для
промислової  діяльності.  Наприклад  —  раціональна  організація   ловів.  Немає
сумніву, що у відкритому  морі більше риби,  ніж у  прибережних зонах. Тут можна
зустріти  і  «мігруючі»  зграї,  і  косяки «прохідних»  порід, і  окремі  великі
екземпляри різних видів.  Метою спусків під воду в цих зонах може бути  вивчення
методів  та прийомів  промислових ловів і керівництво ними,  що  зробило б працю
рибалок майже досконалою.

Підходячи до підводних течій з  точки зору джерел електроенергії, треба сказати,
що розвідка таких течій  у відкритому морі, де вони  найбільш  сталі,  може дати
конкретні результати.

Але  тут необхідно мати на увазі, що кількість  небезпек, які чатують  на людину
під водою в цих  глибинах,  значно  зростає і що акули та  подібні до них хижаки
можуть накоїти багато біди, коли недооцінити їхні сили.

Ось ті висновки, які ми зробили, спираючись на досвід останніх тижнів.






МОРСЬКІ ВЕЛЕТНІ









умма  залишається за  кормою, а «Форміка» іде  все далі й далі у відкрите  море.
Зацікавлені розповідями Бенедетто та накуди, ми прямуємо до острова Гурум-Шаш  —
там провадяться лови акул. Ми хочемо зняти тубільців за роботою і ознайомитися з
методами використання акулячої  туші. А  головне  — ми збираємося спуститися під
воду  саме в  тих  місцях, де рибалки  закидають сітки  з своїх  самбук. Тут  ми
сподіваємось зустріти  акул різних видів та більших розмірів і перевірити, чи не
відрізняється їх поведінка  від звичайної.  Одночасно  маємо  намір  підстрелити
кілька штук з підводної рушниці.

Букера охопила нетерплячка скоріше взятися до роботи, і він стурбовано розглядає
обрій,  де  з'явилися  передвісники  «камші»  —  поривчастого вітру,  який  може
поламати наші  плани. Цей вітер  несе з пустель  Єгипту на  південь хмари піску.
Сірувата  завіса поступово  здіймається  аж  до  неба,  поки  не  закриє  сонця,
перетворивши його на блідий, ледве помітний диск.

Камші піднімається  спочатку високо  в небо, а  потім  скажено обрушується вниз…
Море  раптом  змінює  свій  колір, закипає  білими  бурунами,  ніби під  ударами
безжалісних батогів.






МИСЛИВЦІ ЗА АКУЛАМИ




Крута хвиля починає бавитись «Формікою», але, на наше щастя, вітер дме з корму і
навіть  допомагає нам  швидше  подолати  останні десятки миль,  що залишилися до
Острова Акул.

У певні  пори року  навколо  Гурум-Шашу  збирається  сила-силенна акул,  вода аж
кипить від ударів їхніх хвостів.  В цей  час тубільці перетинають море в  різних
напрямках важкими сітками, і тонни переляканої риби знаходять там свій кінець.

Надвечір десятки найрізноманітніших човнів виходять з острова в море і закидають
сітки, прив'язані кінцями до козячих бурдюків.

Минає  трохи часу, і  море  вкривається  якимись  химерними, непомірно роздутими
тваринами  з  козячою шерстю, із задраними  догори  лапами.  Цілу  ніч їх гойдає
хвиля.  На світанку  сітки  виймають. В їхніх чарунках заплутались акули  різних
розмірів, більшість з них мертві.

Акулу піднімають на борт, і тушу розбирають гострим ножем. Спритні руки майстрів
обережно  виймають  печінку  — головну  ціль лову.  Акулячу  печінку складають у
бочонки,  герметично закупорюють  і відправляють  V Массауа. Звідти  вона йде на
фармацевтичні  заводи  як  сировина  для  виготовлення  чудодійного  концентрату
вітаміну «А». Решту туші в'ялять, трохи присоливши та розкидавши на  піску проти
сонця.

З глибоким зацікавленням оглядаємо цю єдину в своєму роді виставку.  Прибережний
пісок  вкритий  акулячими  плавцями (розтерті  на  порошок,  вони вживаються  як
збудливий засіб і користуються великим попитом у країнах Сходу) та велетенськими
головами:  тут  і  довгасті  черепи  голубих  акул,  і масивні  голови «тигрів»,
страхітливі пащі риби-молота і приголомшуюча, фантастична голова риби-пили.

Сама пила  складає  третину довжини всього тіла риби і вживається не для захисту
або нападу, як можна було б подумати,  а як лопата. Риба-пила споживає маленьких
рибок та  інших дрібних  морських тварин,  що  живуть на дні  в  мулі або  серед
водоростей. Пила —  це своєрідний важіль,  яким  риба підважує рослини та грунт,
так що їжа ледве не сама запливає в горлянку їй.

Можливо, ми на власні очі побачили б рибу-пилу за обідом, якби не камші. Він так
розгойдав хвилі, що  пісок  та грязюка зовсім скаламутили воду і занурюватись не
варто було.  Ми  чекали добу,  але  марно. Вітру  вже не  було, але  море  ще не
прояснилося. Чекати далі ми не мали змоги: закінчувались останні дні перебування
експедиції в Червоному морі, і ми берегли кожну хвилину.






ЩОСЬ НАДЗВИЧАЙНО ВЕЛИКЕ…




Хмари чайок, галасуючи, носяться над водою.

— Ловлять сардин.

— Де це ти бачив у сардин триметрові плавці?

— Які плавці?

— Отаке, хіба ти не помітив он там на поверхні?

Раптом Вайлаті схоплюється на ноги. Чорт забирай!

Коли це  й  справді  плавці,  то  ми  зустріли  щось  надзвичайно  велике! Може,
кашалоти? Славетні кашалоти Червоного моря!  Відколи  ми тут, тільки й чуємо про
кашалотів.

Накуда теж розповідав нам  про  одного кашалота,  який «сів на мілину»  під  час
відпливу. Він  був такий  великий, що його тушу розбирали багато днів, а печінка
ледве  вмістилася в сто п'ятдесят  бочок.  З його  хребців «один  поважний  тип»
зробив собі стільці — дуже потішні.

Не  можна  марнувати  жодної  хвилини!   Коли  нам  вдасться   познайомитися   з
найкрупнішими мешканцями Шостого  континенту, значить довгий шлях до  Гурум-Шашу
цілком виправданий.

Два моторних човни одчалюють від «Форміки». За лоцманів  правлять зграї чайок та
інших  морських птахів,  які  кружляють  над  тим місцем,  де  показався і  зник
кашалот. Птахи  кинулись навздогін за його тінню,  яка  вже  зникла в пучині,  і
тепер білими цяточками  посідали  на  воду.  Ми довго пливли, поки  не опинилися
серед них.

Уважно оглядаємо море… Адже ми не знаємо, де випливе морська тварина цього разу,
невідомо також, чи попередять нас чайки про її появу.

Мотор працює на холостому ходу, очі невідступно нишпорять по морській поверхні.

Раптом загаласували і злетіли  вгору морські  птахи  і тепер носяться над водою,
чиркаючи по хвилях  загостреними крилами.  Їх тягне до якогось, відомого  тільки
їм, місця.

Вперед! Пристроюємося до них у кільватер. Зненацька метрів за сто від човна море
надимається,  вкривається  піною,  угору  летять  фонтани  бризок,  і,  нарешті,
з'являється лискуча, абсолютно чорна спина. Вона піднімається з води на півметра
і кілька секунд швидко пливе по поверхні. З води витикається частина плавця, теж
чорного. Я кажу «частина», але вона не менше двох метрів завдовжки.

Наш  двоциліндровий моторчик  видавлює з  себе  все, щоб хутчіш доставити  човен
ближче до того місця, де випливає чудовисько.

Тепер  зрозуміло, чому  чайки  кружляють саме  над тим місцем, де з'являється на
поверхні кашалот.

Великі зграї до смерті  переляканих тунців (голубі смужки вздовж тіла, довжина —
сантиметрів п'ятдесят, великі очі) кидаються врозтіч.  Пантагрюелівський  шлунок
змушує кашалота невпинно  гнатися  за  ними,  і велетенська  його паща  поглинає
десятки  риб кожного  разу,  коли  хвіст  зграї  тунців  опиняється поблизу неї.
Бідолахи тунці, шукаючи порятунку, тікають ближче до поверхні…

У цей  момент  і піднімаються в  повітря  чайки! Вони чують  клекіт під собою, —
зараз  тварина буде «таранити»  поверхню моря. Ще хвилька,  і  в тому місці, над
яким юрмиться птаство, випливає кашалот.

Тунці, перелякані  небезпекою позаду себе,  мов  несамовиті, вискакують з  води.
Вони не думають в цей час про чайок та фрегатів, а ті каменем  падають  на  свою
здобич.






ВПЕРЕД, НА КАШАЛОТІВ!




Зграю тунців  переслідує  не  один,  а  кілька  кашалотів  різних  розмірів.  Ми
опинилися приблизно в центрі еліпса, який вони прочісують.

Нам з Мазіно пощастило вчасно підскочити до «пункту виплиття».  Кашалот виходить
з води  боком, і ми  добре бачимо всю нижню частину його  тіла… Ось приплюснутий
циліндр  голови,  під  нею розкривається  широкий і надзвичайно  довгий рот (він
схожий  на якусь позбавлену форми щілину  з  дряблими  краями).  Зразу  за пащею
починається  бруднувато-біле  черево,  перетяте чорними смужками,  які на кінцях
відливають трохи червоним.

Тварина занурюється  у воду і чорною тінню мелькає  під хвилями. Мазіно ворожить
над мотором, треба, щоб човен перерізав шлях кашалоту,  коли він випливе ще раз.
Таким чином ми зможемо підійти зовсім близько до нього.

— Давай, давай! Повний. вперед!

— І так уже самий повний! А куди правити?

— Держи правіше, правіше!

Джорджо стовбичить на носі. Правою  рукою тримає «Роллейфлекс», а  лівою  владно
показує напрямок.  Мазіно  теж підводиться, намагаючись  ногою керувати  важелем
мотора, але ця спроба ледве не закінчилася загальним купанням.

— Дивись, дивись! Попереду нас!

— Та де, він ліворуч! Ти не туди дивишся!

— «Крути» — він поруч!

— Ось він!

«О-о-о»,  зітхаємо усі разом, побачивши  перед самим  носом  човника велетенську
голову кашалота. Вода кипить довкола нас, у  повітрі  носяться сотні чайок… Так,
нам хотілося подивитись на кашалота зблизька, але це вже занадто!

Джорджо забуває  про зйомку і, вчепившись руками за борт човна, падає на коліна,
наче готуючись до катастрофи.

Мазіно теж перелякався, але не розгубився і широким півколом відводить наш човен
трохи назад. Якби не він, я не певен, що все обійшлося б гаразд.

Женемося  й  далі   за  кашалотом,  щоб  не  втратити   можливості  продовжувати
спостереження. Помічаємо, що велика  кількість чайок  не  кидається на тунців, а
чекає височенного фонтана води та повітря, який раз у раз випускає кашалот через
особливий клапан у центрі голови. Очевидно, разом з водою кашалот викидає рештки
«ласих шматочків», які він проковтнув.

Більше двох годин тисячі  чайок  та два човники  з  людьми женуться  за кількома
кашалотами.  Нарешті,  звертаємо  увагу  на  те,  що немилосердно  гаряче  сонце
знесиліло і спека вже не  дошкуляє.  Легкий  бриз розкидав зморшки  по  гребенях
хвиль. Дивимося на північ і бачимо, що велетенське простирало камші знову вкрило
обрій; ще трохи — і воно обрушиться на воду.

Не можна втрачати ні хвилини. Залишаємо  кашалотів, тунців та чайок і повертаємо
назад до «Форміки». Вона тривожно гуде, попереджаючи нас про небезпеку. Змагання
з камші  на швидкість виграємо ми: перший  шквал розжареного лютого вітру вдарив
лише тоді, коли поліспасти майже витягли човни на борт «Форміки».

Блискавично піднімаються якорі,  і ніс  судна повертається на  північ.  На борту
«Форміки»  чути вигуки, точиться збуджена розмова про несподівану і таку важливу
для нас зустріч, лунають прокльони на адресу підступного камші, який став нам на
перешкоді  біля  Акулячого  острова  й тепер не дозволив як слід познайомитися з
велетенськими кашалотами і зняти їх на короткій відстані та під водою.

Висловлюючи  обурення,  ми й  думки  не  мали,  що море вирішило  подарувати нам
підводне побачення з іншими китоподібними. Пам'ять про цей день залишиться у нас
назавжди!






ЗВУКИ В ЦАРСТВІ НІМОЇ ТИШІ




Повертаючись до  Массауа,  ми затримались біля мадрепорового  бар'єра на острові
Дур-Гаам. Це самий  крайній з  островів Дахлакського архіпелагу. Ми вже побували
на  ньому раніше.  Зупиняємося тут удруге, щоб поновити наші запаси риби (потім,
де-небудь  на суші, ми  обміняємо  її  на  інші  продукти).  Мазіно  і я радіємо
можливості зафіксувати на плівці деякі подробиці життя під водою. Чотири години,
заповнені ловами та зйомкою, минають непомітно.

Раптом  нашу  увагу  приковує  до  себе  якесь надзвичайне  явище: лунає  зовсім
незрозумілий  і  несподіваний тут,  під  водою, свист  і  скрегіт.  Оператори  і
мисливці кидають свою працю і стурбовано прислухаються якусь хвилину.

Причин шуму ніхто  не знає, і  кожний висуває найхимерніші пояснення. Один каже,
що винен  зіпсований балон респіратора, інший бідкається,  що  це, мабуть, у нас
попсувалися барабанні перетинки. В голову [Лізуть безглузді здогадки про причини
надзвичайного шуму, який  лунає так  чітко,  порушуючи величне мовчання морської
пучини.

І  жодному  з нас  не  спало  на  думку,  що  це  пролог  до  пригоди,  найбільш
приголомшуючої і неймовірної з усіх, які нам довелося пережити в Червоному морі!

Через  п'ять або шість годин, десь о пів на п'яту дня,  ми  повертаємося на борт
зголоднілі, втомлені, обпалені, як завжди, сонцем. Робочий день  закінчився. Хто
біжить під душ, хто жадібно п'є воду, хто кидається на кухню підігнати кока, щоб
швидше давав їсти. А є  й  такі, що одразу починають доводити  до  ладу  зібрані
матеріали.

Екіпаж  «Форміки»  піднімає  якір. Дур-Гаам  залишається позаду,  ми прямуємо на
Массауа.






ІНДІЙСЬКІ ГРИНДИ




Півгодини йдемо своїм курсом, і раптом лунає нелюдський зойк вахтового матроса.

— Дельфіни! Безліч велетенських дельфінів! Дивіться! Скоріше!

Ми кидаємося до фальшборту. «Форміка»  потрапила в  середину  незчисленної зграї
китоподібних. Куди не кинь  оком — вони  видніються всюди.  Але  насправді це не
дельфіни. Морда в  них  не  дзьобата, шкіра не  зеленкувата,  як у дельфінів,  а
найголовніше, кожна тварина вчетверо  більша за  звичайного  дельфіна. Ні, це не
дельфіни. Це індійські гринди.

Гринди  належать до того ж ряду китоподібних,  що  й кашалоти, кити та дельфіни.
Так само, як  і всі китоподібні, гринди живуть зграями по  кілька десятків штук.
Одна з таких зграй і виконує зараз невтомний танець навколо нашого судна.

Ось коли можна повернути  втрачене при зустрічі з  кашалотами. Вишуканий  менует
гринд навколо  «Форміки» триває.  Глухий плескіт, яким супроводжується підйом на
поверхню, та голосне сопіння свідчать, що дивовижні морські створіння ще тут. Це
заспокоює нас. Ми втрьох похапцем готуємося до спуску. Матроси з жахом дивляться
на нас,  наче  прощаючись  назавжди. Капітан спробував  був  заперечити,  але ми
заряджаємо фотоапарат і нічого не чуємо. Бенедетто  теж говорить щось, але ми не
розуміємо жодного слова.

— Ну, що там? — кричить Вайлаті. Він уже біля борту і зараз кинеться у воду.

— Ще секунду! — благає Джорджо,  затягаючи  останній гвинт на  касеті з плівкою.
Французький  ключ обертається у нього в руках,  наче в жонглера. — Одна секунда…
Все!

Бруно Вайлаті, Джорджо і я готові до спуску.

— Хвилинку! — Баск'єрі шкереберть скочується з капітанського містка. — Хвилинку…
хвилинку витримки… Ви кажете, що це гринди? А ви твердо переконані в  цьому? Які
ваші докази?

— Добре, — не хоче  сперечатися Вайлаті, — опустимось у  воду —  там довідаємось
точно.

Але відчепитися від Баск'єрі не так просто.

— Стережіться,  а що як це плоскоголові дельфіни! Тоді не до жартів  буде.  Вони
можуть накинутись навіть на  кита  і  зжерти  його.  Повторюю: звідси, з палуби,
неможливо  сказати точно, що  це гринди.  Плоскоголові дельфіни  та гринди  дуже
схожі між собою.

— Ми  поводитимемось дуже обережно! Треба ж встановити, з ким маємо  справу! Чи,
може,  не треба?  Ми  триматимемось усі  разом недалеко  від  «Форміки».  Мерщій
спускаймося, бо буде пізно — проґавимо час для зйомок, — підганяю товаришів.

— Значить, ви все-таки спускаєтесь? — тривожно питає Баск'єрі.

— Так, і негайно.

— Ну, тоді і я з вами.

Баск'єрі кидається прожогом до каюти по маску та ласти.

Про  зброю  нічого  й  думати!  Смішно  загрожувати  рушницею або  ножем  такому
супротивнику. Та без зброї навіть краще: легше буде маневрувати.






НАЙЦІКАВІША ПРИГОДА




Ще мить —  і ми  в морі. Під нами глибина в кілька сот метрів.  Берегів, куди не
кинь оком, не видно. Ми висимо в якомусь фантастичному середовищі, густа блакить
якого поступово  переходить  у  непроглядно-чорну імлу. Зверху і навколо — густа
синява,  а  під ногами  —  пітьма.  Ми, мізерні  комашки, борсаємося  майже біля
поверхні. Сонце сідає, і його скісне жовтаве  проміння, пробивши товщу води лише
на кілька метрів, вмирає, безсиле перемогти морок пучини. Грізне видовище. А ось
ще одне  явище, яке  ще більше посилює фантастичну  атмосферу  навколо нас: гуде
вода. Шум такий самий, як  вранці, тільки  значно більший.  Море скрегоче,  луна
перекочується під водою з краю в край, гострі, пронизливі звуки схрещуються десь
під нами і линуть у різні  боки.  Ми звикли до  непорушного  мовчання глибин,  і
тепер нам трошки моторошно.

Це  ті ж самі  звуки, які ми чули сьогодні  здаля. Важко підшукати слово,  яке б
точніше  передавало характер звуків. Найкраще, мабуть,  буде  «скрегіт», але цей
скрегіт  супроводжується  ще  й  якимось свистом. Відкіля ці  звуки  — зрозуміти
неможливо… Трошки згодом,  намагаючись простежити, звідки беруться разки  ніжних
сріблястих  бульбашок,  які  тягнуться   з  глибини,  ми  встановили  і  джерело
надзвичайних звуків. Зачаровано дивимось на бульбашки, і  коли очі призвичаїлись
до темряви, здогадуємось, звідки вони.

На двадцять — двадцять п'ять метрів глибше, під нашими ластами, бовваніють якісь
темні  велетенські плями. Вони начебто  й не  рухаються, але збільшуються кожної
хвилини. Це не плоскоголові дельфіни. Тепер Баск'єрі може як слід роздивитися на
них, і його перше враження стверджується — це індійські гринди.

Вони піднімаються на поверхню! Зустрінемо ж їх!

Пірнаємо вчотирьох, щодуху працюючи ластами.

Кожний з  нас наближається до обраної ним  тварини  на відстань кількох  метрів.
Гринда має  велетенське  веретеноподібне тіло,  плескате  спереду і  півкругле в
поперечному розрізі, а позаду довгий та широкий хвіст, розташований так само, як
у всіх китоподібних  — горизонтально. Він  нагадує своєрідну лопату, яка  б'є по
воді зверху вниз, а тіло повторює цей хвилеподібний рух.

Велика  площа хвоста дає гриндам можливість набирати швидкість просто неймовірну
для ваги їхнього тіла… Кожний з нас (я вже казав про це) обрав собі одну тварину
і  наблизився до  неї. Пливемо  обачливо:  мимоволі  відчуваєш  страх і  повагу,
рухаючись рядом з цими велетенськими тілами, особливо товстими посередині — саме
там містяться  переповнені  повітрям  легені. Вони забезпечують гриндам безмежну
свободу рухів та дій під водою.  Читач,  можливо, здивується, що легені в гринди
розташовані посередині  тіла, та якби їхні легені при  своєму об'ємі, а значить,
незначній  питомій  вазі,  містилися  там,  де  звичайно  у  всіх  теплокровних,
порушилася б рівновага тіла.

Обрана мною гринда — метрів десять  завдовжки. Підпливаю ближче і  бачу, що  від
неї  не відстають ще дві  менші,  метрів чотири чи п'ять довжиною;  це «малята».
Очевидно,  маленькі  гринди  не  розлучаються  з  матір'ю  ще довгий  час  після
народження. Зараз вони  спокійно пливуть за нею, тримаючись трохи нижче. Їх доля
так не схожа на долю  малят інших  мешканців  моря!  Майже  всі  морські  істоти
кидають своїх дітей  напризволяще зразу  ж після народження, і малюки  починають
самостійну жорстоку боротьбу за існування.

Нас  минає  колона  гринд.  Несподівано  тварини   помічають   людей  і   рвучко
підскакують.  Утворюється сильна коловерть  і затягає нас… Відчайдушно  розмахую
руками,  щосили  працюю ластами, опираючись,  напружую усі  м'язи  тіла — марно.
Якийсь  ураган несе мене,  тягне  за собою на декілька метрів углиб. Та  в цьому
немає жодної небезпеки — просто гринди з велетенською  силою вдарили хвостами по
воді, і хвиля підхопила водолазів.

Ми перебуваємо  на  глибині п'ятнадцяти метрів. Дивимось угору: поверхня взялася
великими  зморшками. Треба підніматися. Скрегіт і свист  поступово  віддаляються
разом з гриндами і тануть вдалині.

Уперше в історії людина, опинившись  серед мешканців моря, чула їхній крик, яким
попереджають вони  один одного  про небезпеку. І без нас було  відомо,  що  риби
мають своєрідну «мову». Риб'яча «мова» — ультразвукова,  людське вухо її не чує,
так  само,  як  зір  людини  не  сприймає  ультрафіолетового  та  інфрачервоного
проміння.  Людина не  розрізняє  деяких  запахів  і позбавлена  певних  смакових
відчуттів, але  існують прилади, які  можуть  зробити ультразвук  доступним  для
людського  вуха. Магнітна  нитка  особливих мікрофонів, занурених  в  акваріуми,
«почула» «мову» риб і  за допомогою відповідних пристосувань передала її людині.
Але досі жодна людина не чула безпосередньо мови жителів моря. Ми були першими з
роду людського, хто почув мову морських істот. Випливши на  поверхню, збираємось
усі разом і голосно ділимось враженнями, забувши, що в нас під ногами безодня, а
не капітанський місток «Форміки».

— Ось вони!

— Повертаються!

— Повертаються! Повертаються!

Крики друзів з борту корабля нагадують нам про дійсність.






ЗАКЛЮЧНИЙ ПАРАД




Бездоганно  рівна шеренга  з  восьми гринд наближається до нас Вони  пливуть  на
відстані п'ятдесяти метрів одна від одної, одночасно  вискакуючи з води. Стрибок
— і краплеподібне, зігнуте дугою тіло летить у повітрі, випускаючи вгору  товсту
цівку води. Через секунду  вісім гринд падають разом в море і швидко занурюються
в глибину, лише одну мить видно, як тріпочуть вісім хвостів. Через кілька хвилин
сцена повторюється знову.

Вісім  веретеноподібних тіл наближаються до нас в чіткому  строю, наче військові
кораблі  на маневрах. Коли вони вже близько,  пірнаємо так  глибоко,  як  тільки
можемо,  і дивимося на поверхню. Гринди  з'являються несподівано, наче падають з
неба. Після стрибка в повітря вони  буравлять воду  своїми масивними головами, і
все  навкруги  гуде,  немов  під час землетрусу. Гринди занурюються в море майже
вертикально  і   проходять  близько  від  нас.  Безумовно,   ми   не  залишилися
непоміченими.

Потім  усе повторюється в  зворотному порядку.  Коли  гринди наближаються, звуки
посилюються.  В  той момент,  коли  вісім  китоподібних  пропливають  повз  нас,
здається, що чуєш звуки барабана, на якому ось-ось лусне шкіра від ударів.

Мить — і гринди вже  глибоко під нами. Морок пучини, ще густіший у цей  вечірній
час, ось-ось проковтне їх,  але  спуск  припиняється,  і  вони повертають  убік.
Великі білуваті очі гринд зацікавлено дивляться на нас. Нарешті велетні зникають
зовсім у неосяжних просторах моря.

Отакими незвичайними подіями закінчився ще один день, — ще одна сторінка історії
нашої експедиції.






ЧОГО ХОЧЕ БІЛА АКУЛА?




Проте  це ще не  кінець пригоди. З темряви  випливає  якась риба.  Спочатку вона
здається маленькою, особливо у порівнянні з нашими новими знайомими, з якими  ми
щойно розпрощалися. Риба має тільки чотири метри в довжину. Але це акула!

Саме такої несподіванки  і  треба було чекати  від  безодні,  над  якою ми зараз
перебуваємо. До нас пливе справжня цариця акул!

Стежачи  за її стриманими і  в той  же час пружними рухами, робимо  висновок, що
таких акул ми ще не зустрічали. Перед нами «біла акула», або акула-людожерка.

«Голоси» гринд поступово замовкають. Минає кілька  секунд, і в  морській глибині
знову настає тиша, від якої небезпека здається ще більш грізною.

Мовчання. Біла акула обережно  наближається до нас, описуючи  все менші  й менші
кола. А ми, теж обережно, щоб хижачка не помітила нашого страху, піднімаємося на
поверхню.

Мовчання… Воно тягнеться ще кілька секунд. Як тільки наші голови з'являються над
водою, я нелюдським голосом кричу: «Мазіно! Човен! Спускайте  човен!» (Одночасно
ми не припиняємо слідкувати за кожним рухом акули).

Плисти до судна не можна — акула вирішить, що ми тікаємо; треба, щоб з «Форміки»
спустили  човна  і  підібрали нас.  Найкраща  тактика — залишатися на місці усім
чотирьом,  притулившись  спина  до спини.  Тягнуться  безконечні хвилини,  і від
кожного рвучкого руху акули серце болісно стискається. Ні на мить нас не залишає
почуття, що акула ось-ось кинеться в атаку…

Страх? Мабуть,  так, принаймні коли говорити про мене. Але й друзі мої, я гадаю,
відчувають те  саме.  Вперше за  всю подорож ми відчували  страх,  дивлячись  на
акулу,  стежачи  за  її маневрами,  зловісними й  величними,  в темній  морській
безодні.  Страх,  нелюдський страх огорнув  нас. Напад відвернути не  можна, все
сприяє  йому.  Навколо  нас  кружляє біла  акула  (безперечно, людожерка),  ми в
відкритому морі, надійшов вечір, і в нас немає зброї або іншого  засобу налякати
хижачку і відігнати її…

Від удару до удару весел (човен уже летить до нас) минає не  більше секунди, але
вони здаються століттями.

Страх досягає найвищої точки, коли ми залазимо в човен: акула вже зовсім близько
і робить неспокійні ривки  в наш  бік… Через  борт човна  перевалюється спочатку
Баск'єрі… Джорджо… я… Бруно — ура, всі живі!

Сонце  сіло, і Червоне  море  повністю виправдовує  зараз  свою назву.  Востаннє
бачимо, як вдалині стрибають гринди.

Найцікавіша з наших пригод на Шостому континенті закінчилася.






АКУЛИ ЗБЛИЗЬКА









одивіться  на  ці рифи, на  гострі зубці — хвилі  на  мить відкриють їх, а потім
знову заллють білосніжною піною.

Вночі на них розбився човен з паломниками, які переправлялися в Мекку. Виючи від
страху, люди опинились у морі.

Дехто встиг  ухопити дошку і тримається на поверхні,  дехто  (хто  вміє плавати)
намагається  вплав добутися до  берега.  Раптом вода ніби  скипає,  і пронизливі
моторошні крики линуть у темне небо…

— Акули!

Крики, нелюдський вереск, жах…

За кілька  хвилин над морем знову панує тиша. Велика темна  пляма розходиться по
воді.  Тим,  хто залишився жити,  густа  темрява  не  дає  побачити  пляму,  але
солодкуватий  запах  без  слів  говорить,  що  тут  відбулося:  це  кров.  Різня
закінчилась, грізні, меткі акули зникли в глибині.

З сорока семи паломників сорок знайшли тут свою смерть…

Примружте очі, хай  мине час,  хай настане новий день.  Травневий  ранок  тисяча
дев'ятсот п'ятдесят третього року.

Біля  підводних  рифів  гойдається  на  хвилях   кілька   човнів  з  пасажирами.
Придивіться  уважніше, і ви впізнаєте  Мазіно, який,  проклинаючи все  на світі,
готує «Аквафлекс» для  підводних  зйомок, Букера, що  заряджає  рушницю.  А  ось
Вайлаті та я; ми домовляємося, що будемо знімати сьогодні.

Поруч з нами Енца надіває ласти.

Коротше кажучи, всі тут.

Через кілька  секунд ми вже під  водою.  Джіджі  в  респіраторі  спускається  на
двадцять  п'ять  метрів.  Буквально за кілька  хвилин  навколо  нього  починають
шастати акули. Але Джіджі, зайнятий збиранням  черепашок,  навіть не дивиться на
них.

І не тільки Джіджі. Дванадцять  чоловік п'ять чи  шість  годин працюють сьогодні
під водою. Навколо кожного з  нас плавають акули, але ввечері,  повернувшись  на
поверхню, ніхто не знайде на собі жодної подряпини. Хіба  тільки — в  найгіршому
випадку — перелякається хтось, коли якась занадто цікава акула підпливе до нього
ззаду.  Оце  й  все. А  ми працюємо на  тому  самому місці, де  зграя хижачок за
хвилину розшматувала сорок чоловік.






ЛЮДИ ТА АКУЛИ




Щоб  зрозуміти,  чому  акули  так   рішуче  і  нещадно  розправилися  з  бідними
паломниками-мусульманами,  які  подорожували   до  Мекки,  треба  розібратись  у
повадках цих риб.

Вивчаючи це питання, починаєш зіставляти факти  — і  кожного разу заплутуєшся  в
протиріччях. Факти  безсумнівні, але  такі  суперечливі, наче навмисне підібрані
для того, щоб не дати можливості зробити якісь висновки.

Всі наявні  дані  тут можна розділити на  дві групи.  До першої належать  факти,
схожі  на трагічну подорож у Мекку, а до другої — такі факти, як наприклад, наші
спуски на тому місці, де загинули паломники. Кожний доказ того, що «акули жеруть
людей»,  можна спростувати фактами, які підтверджують, що «акули цілком безпечні
для людини».

Докладно вивчивши подробиці всіх подій,  ми  прийшли до висновку, що тільки тоді
зможемо розв'язати проблему, коли дамо відповідь на питання: «Нападають акули на
людину чи ні?»

Насамперед  треба точно визначити, про яку «людину» йде мова. Людина, яка тоне —
це  не те саме, що людина, яка пливе, і людина, яка спустилася під воду в, масці
та  ластах, це не те саме, що купальник, який лежить собі на воді, хоч бери його
на буксир.

Акула спокійно і мирно «прошиває»  косяк риб, хоча вони дуже просто можуть стати
її здобиччю. Ми неодноразово бачили акулу  серед зграйки трахінотів (треба  мати
на увазі, що це улюблені ласощі акули), і вона поводилась, наче смирне ягня. Але
тільки-но ми поранили одного з трахінотів, як акула кинулася в атаку.

Саме  в цьому річ: акула нападає тільки на  того, хто потрапив у біду.  Отже, на
питання: «Чи нападає акула на людину?» — можна відповідати лише після того, коли
встановиш: «Яка людина? Яка акула?»

Акула  вважає водолаза за живу рибу,  навіть  за  щось страшніше  від  риби,  бо
зовнішній вигляд  і поведінка цієї істоти  зовсім не схожі на те, що вона бачила
тут,  у морі, тому від нападу  на водолаза акула  на всякий випадок утримається.
Зовсім інша  справа, коли  людина на  поверхні.  Акула, яка  жере  різне  падло,
дізнається одного чудового дня, що чудернацький мішок, який пливе по воді — тіло
утопленика. Воно  зовсім не погане на  смак і  встромити  в  нього  зуби  цілком
безпечно. Але  й тут хижачка накинеться не зопалу:  спочатку  вона покружляє під
своєю жертвою  і тільки тоді схопить  її. І якщо навіть тіло на воді не мрець, а
жива людина — це вже справи не міняє. Людина без маски тримає голову над водою і
не  бачить  акули,  а  тому  й  не помічає  перших  ворожих маневрів хижачки  і,
звичайно, не реагує на них. Отже, акула, зачекавши трохи, почуває за собою право
схопити її зубами за ногу.

Кожний з учасників нашої експедиції мав можливість переконатися у справедливості
цих тверджень. Коли під час появи агресивної акули ми перебували на поверхні, то
хижачка  спочатку   невпевнено  кружляла  навколо  нас  і   тільки  після  цього
наважувалась атакувати. Але й тоді досить було пірнути  або рвучко поворухнутися
— і акула блискавично зникала.

Коротше кажучи, після того,  як ми добровільно  провели кілька місяців у тісному
сусідстві  з царицями моря,  ми почуваємо себе досить далеко від тих  міфів  про
акул, які  самі  ж вигадували, але  так само далеко і  від легковажності  деяких
книжок про підводне  життя.  Розповідаючи  про  пригоди  під водою, автори таких
книжок  долають усі труднощі двома-трьома словами, зневажливо знизуючи  плечима:
«Ах, акули! Які дурниці!».

Особисто я нікому  не раджу перепливати  без маски  шістсотметрову протоку  біля
Великого Дахлаку і взяв би з собою кожного, хто надів би маску навіть тоді, коли
на дні щойно вибухнула бомба і вода кишить акулами від  двох до  чотирьох метрів
завдовжки.

Тепер  дозволю  собі  перейти  до дальших порівнянь, базуючись кожного  разу  на
власному  досвіді  та  надійно   перевірених  фактах.  Є  істотна  різниця   між
«береговими  акулами» і «акулами  відкритого моря». Хижачки, яких ми  зустрічали
під  час  подорожі  за  маршрутом  «Дахлак  —  великі  глибини»,  були  набагато
сміливіші, ніж  ті, з  якими  ми  познайомилися спочатку. Наприклад, акули,  які
напали на меч-рибу (потім її підстрелив Вайлаті— це відбулося, як ви пам'ятаєте,
по дорозі з Суеца до Массауа), виявили тепер таку зухвалість і  заповзятливість,
яких ми не помічали за їхнім родом ніде поблизу берега.

Так  само і біла акула, яка кружляла  під нами  після нашої зустрічі з гриндами.
Вона не  напала на нас, мабуть,  тільки  тому, що  занадто довго чекала  слушної
хвилини. У всякому разі її поведінка аж ніяк не викликала у нас довір'я. Взагалі
треба сказати, що акула  — риба глибоководна  і нічна.  Боягузтво не дозволяє їй
нападати, доки вона не переконається як слід, що перевага на її  боці. Тому вона
й  полює  вночі.  Темрява  прикриває  атакуючого  і дає великі  переваги. Своїми
жовтими фосфоруючими очима акула, мов кішка, добре бачить в темряві.

Ще одне важливе спостереження. На протязі ста п'ятдесяти днів ми зустріли тільки
одну акулу,  довшу за  п'ять  метрів.  Бачили ми  її  в самому центрі Губбет Мус
Нефіту вночі. Вдень такі  велетні не траплялися наїм ні  разу, бо  живуть вони у
відкритому морі, там, де ми майже не спускалися під воду.

Отже, в наших спостереженнях  за акулами  треба розрізняти  три  стадії. Перша —
зустрічі  з акулами біля  самого  берега, на малих  глибинах.  Тут  вони  цілком
безпечні.  Цей факт  має величезне значення, бо  саме в  таких  районах  почнуть
розгортатися роботи людини-амфібії по підкоренню Шостого континенту.

Друга стадія  —  зустрічі  з  акулами  на межі відкритого моря.  І тут  психічна
перевага водолаза забезпечить йому відносну безпеку. Але не можна і применшувати
небезпеку   з  боку   риб-людожерів,   які  за   способом  свого   життя  можуть
переміщуватись куди їм завгодно.

І,  нарешті,  третя  стадія  —  зустрічі вночі у відкритому морі. На цій  стадії
становище істотно змінюється і  не на користь людини. Тільки вночі, у відкритому
морі, відчуваючи  присутність своїх  велетенських родичів, акула й справді  може
уявити себе царицею моря. Тоді  малесенькій людині-амфібії доводиться відступати
перед її незаперечною могутністю.






СТРАХ І ВІДВАГА




Яка вдача в акул? Що можна про неї сказати, виходячи з набутого нами досвіду?

Я сказав би,  що це важка, понура вдача, яка  визначається бідністю інтелекту, з
одного боку, і дивовижним боягузтвом — з другого.

Це твердження не суперечить тому,  про  що розповідалося раніше. Винятки  тільки
підтримують його, як і кожне правило. Під винятками  розумію  «стару акулу», яка
завдяки великому досвідові та численним боям стала трохи сміливішою.

«Стара акула» — це значить велика акула, — не такий вже частий гість прибережних
вод, жителька відкритого моря — одним словом, небезпечна акула. Таких ми бачили.
Наприклад, акула «мако»,  яка напала на  меч-рибу  в північній частині Червоного
моря, акула, що  атакувала  Джорджо у водах  Дахлаку, та  деякі хижачки, яких ми
бачили під час рейсу між островами  та мілинами відкритого моря. Їх,  на  щастя,
дуже  небагато  (менше  одного  процента).  Але  й  вони,  незважаючи  на   свою
сміливість, «схиляють голову» перед людиною під водою.

І на закінчення ось вам маленька, але характерна  сценка. Діючі особи — Букер та
його дружина. Цінність сценки в тому, що  вона повністю розкриває співвідношення
сил у підводній грі «людина — акула» в звичайних робочих умовах.

У воду кинули пакунок з вибухівкою, оглушили багато риби. Під самим днищем човна
вода кипить від ударів акулячих хвостів. Букер заряджає свою «гармату», але ніяк
не  може  закінчити — ця процедура відбирає дуже багато часу. Енца (надзвичайний
випадок!),  навпаки, вже  зовсім приготувалась і  хоче кинутись у воду. Подружжя
злегка «гиркається». Ви, мабуть, думаєте: чоловік боїться, що акули з'їдять його
дружину, і не дозволяє стрибати їй самій у воду? Нічого схожого!

— Я  тобі кажу, Енца, — роздратовано кричить  Букер, — зажди  трошки! Кинешся  у
воду перша і порозганяєш акул!

Ось воно що: «Порозганяєш акул!»






ПОЛЮВАННЯ НА АКУЛ




Шановний читачу, ваша висока думка про хоробрість водолазів не повинна змінитися
під впливом спостережень, які розвінчують грізну славу акул. Адже люди, вивчаючи
повадки  розвінчаних  тепер володарок  моря, спускалися  під  воду,  яка  кишіла
хижаками. Ще зовсім недавно справжня вдача цих морських  страховиськ була цілком
невідомою. Від слова «акула» волосся піднімалося сторч навіть у того, хто тільки
опустив ногу у воду. І ті висновки, до  яких ми прийшли сьогодні,  дісталися нам
нелегко.  На кожному кроці пройденого  нами  шляху на нас  чатувала невідомість,
кожного разу ми питали  себе: «А зараз що втне ця акула? Чи виправдає  вона своє
ім'я  «тигра морів»,  скористається  своєю  жахливою силою?»  Пригадайте  хоча б
підводні бої з акулами, які доводилося вести учасникам експедиції.

Щоб  яскравіше  уявити собі, якої сміливості  вимагає  від людини така  підводна
сутичка і з яким риском вона пов'язана, порівняємо її з «наземним» полюванням на
великого  хижого  звіра.  В  лісі  на лева,  тигра,  слона,  носорога полюють  у
звичайному для  людини оточенні з багатозарядною зброєю, яка б'є на відстань  до
двохсот метрів. На морського хижака полюють у незвичайному для людини  оточенні,
з рушницею,  яка стріляє  тільки один раз  і б'є не далі ніж на півтора метра. В
лісі  людина може помітити  звіра за кілька сот  метрів. Морського  звіра  можна
помітити в залежності від прозорості води, — щонайбільше за тридцять, а найменше
і за два-три метри від себе. Таку відстань акула, яка досягає швидкості сімдесят
кілометрів на  годину, подолає  за якусь долю секунди. Порівняйте ці дані, і  ви
зрозумієте, що підводне  полювання  — безперечно  найяскравіша сторінка, вписана
(під  заголовком  «Спорт  на службі  в  науки»)  в історію  нашої експедиції.  І
справді,  наші  вчені  мають  найточніші  відомості  про акул  виключно  завдяки
спортсменам-мисливцям.






АКУЛИ І ПОРАНЕНА РИБА




Довгий час  у повадках  акул залишалась  невідомою одна особливість. Звідки вони
дізнаються, що ми підстрелили рибу, і з'являються на цьому місці буквально через
кілька секунд?

Найпростіше  припущення, — що  акули,  мовляв,  побачили і  примчалися  —  треба
відкинути. Якщо погодитися  навіть  з  тим, що під водою  хижачки  бачать значно
краще, ніж  ми (а насправді це зовсім не так), то однаково далі певної  відстані
вони  нічого  не побачили б  через  недостатню прозорість води. До.  речі, акули
з'являлися також і  тоді, коли  ми  вбивали рибу за скелею  або в якомусь гроті,
тобто  на  місці,  недосяжному  для  їхнього  зору. Виходить,  акули  нічого  не
«бачили».

Може,  вони  «відчувають  запах   крові»?   Мимоволі  постає  така  думка,  але,
обміркувавши  добре, її треба відкинути також.  Адже акули з'являються  на місце
через десяту долю секунди, блискавично промайнувши двадцять… тридцять… п'ятдесят
метрів. Хіба може запах крові поширитися так швидко на таку значну відстань?







_Цю_рибу_араби_називають_морським_дияволом._Ширина_її_досягає_шести_метрів,
а_вага_-_кількох_центнерів_







_Акули_серед_зграї_риб_







_Вдале_полювання_







_Мурена_на_гарпуні_







_Раймондо_Букер_підстрелив_акулу-мако_







_Акула_хапає_здобич_







_Цекка_підстрелив_морську_черепаху._Вона_така_велика_і_важка,
що_піднімати_її_на_борт_довелося_з_допомогою_поліспаста_












_Букер_випливає_з_грота_біля_бар'єра_Зебергед._Слідом_за_ним_підіймаємося_і_ми.
Це_був_наш_останній_спуск_під_воду_



Залишається тільки  одне: акули чують «крики»  поранених риб.  Це ще  один доказ
того, що  риби не німі. Інакше пояснити цю загадку неможливо.  Все  стає на свої
місця, коли погодитись з цим, стає навіть зрозуміло, чому, коли підстрелити рибу
певної породи, акул налітає значно більше і вони активніші, а в інших випадках і
з місця не зрушаться.

Стає ясно,  чому,  коли  кинути у  воду вже мертву рибу хоч би й з раною, з якої
тече  кров, акули не з'являються,  але спробуйте кинути  у воду напівсонну  рибу
(хай вона зовсім не  втрачає крові, а  лише ледь тріпоче), — акули налетять, мов
ворони.

Очевидно,  хижачки реагують  на  якийсь  звук, на  якийсь  крик риби  в  хвилину
небезпеки.  Поступово  кожний  з нас  приходив  до такого  висновку.  А  потім з
Баск'єрі стався  випадок, який рішуче підтвердив  нашу спільну догадку. Баск'єрі
був  на глибині метрів  дванадцяти, опустив рушницю і дивився униз. Раптом краєм
ока він помітив, що хтось наближається до нього збоку. Повернув голову і побачив
шістьох  великих тунців  — кілограмів на  п'ятдесят кожний. Вони йшли просто на,
Нього.  Інстинктивно,  наче  для  того, щоб захиститись,  Баск'єрі рвучко підвів
рушницю. Це налякало тунців, вони разом підскочили і змінили курс, тобто зробили
рух, який точно повторює стрибок пораненої риби.

Через  секунду  (тунці вже зникли) з темної глибини виринули три акули і  почали
крутитись  біля Баск'єрі з обуреним виглядом офіціанток, яких марно викликали. В
чому справа?

і Вони примчали на  знайомий тривожний або переляканий крик  тунців, що побачили
націлену  на них рушницю, і закричали  так, як кричить поранена риба. Цього $азу
не було жодних  підстав  вважати, що акули припливли,  відчувши запах крові  або
побачивши  здобич, яка тріпоче на кінці  гарпуна  —  нічого  такого насправді не
було. Ні, їх привабила сюди звукова принада, яку не сприймає вухо людини.






АКУЛИ І К°




Кожному  відомо, що  акули,  ці  вічні бродяги,  мають  нерозлучних  супутників,
різного роду нахлібників. Я маю на увазі риб-лоцманів та причеп, які за покидьки
з  хазяйського  стола  чудово   виконують  обов'язки  санітарів-гігієністів  або
провідників.

Жовта в чорні смужечки рибка недарма називається лоцманом. Вона  завжди пливе за
кілька  сантиметрів  перед  носом акули,  яка  сама  настільки  короткозора,  що
дозволяє маленькій рибочці  вести  себе.  Так думали  до  недавнього  часу, хоча
цілком логічним є питання:  як  може така маленька  рибка  плавати  з  швидкістю
акули? Як тільки було доведено,  що акула має зір не гірший,  ніж у  решти  риб,
ніхто вже  не відстоює теорію  риби-лоцмана  як провідника  хижачки,  але  назва
залишилася.

Можливо, жовта в чорну смужечку рибка тому й крутиться перед носом акули,  що їй
так  легше  не відставати від  свого  велетенського хазяїна.  Бо коли  врахувати
невеликі  розміри  риби-лоцмана,  то  цілком  вірною виявиться  здогадка, що  її
«підштовхує» шар води  —  своєрідний буфер, який жене перед  собою акула під час
руху.

Нам довелося  бачити багатьох лоцманів (з кожних п'яти акул, яких ми зустрічали,
троє мали «провідника»), спостерігали й причеп. Ці риби більші за лоцманів. Вони
подорожують,  присмоктавшись  до  акулячого  черева  або  плавця   за  допомогою
особливої присоски  на голові. В моїй розповіді про цих риб досі не було  нічого
нового або оригінального, але далі підуть надзвичайно цікаві подробиці та деталі
наших спостережень.

Якось під  час  полювання перед  самісінькою  маскою  Цекки  з'явився  маленький
чорно-жовтий лоцман. Він  весело крутив хвостиком просто  перед носом  мисливця.
Зацікавлений  Цекка вирішив не відганяти  лоцмана, щоб постежити  за ним.  Рибка
причепилася до людини, наче  нахабна муха. Цекка пливе уверх — лоцман  попереду,
повертає вниз  — лоцман не відстає, обертається, зупиняється —  лоцман крутиться
біля нього.  Тоді Цекка кличе нас подивиться  на таке «чудо».  Нарешті  супутник
набрид, Цекка хоче відчепитися від  нього. Але це  не так-то й просто! Лоцман не
звертає  уваги  на  роздратовані  жести  людини.  Він  не   хоче  кидати  Цекку,
сподіваючись,  що  така  велика  риба,  як  і  всі  поважаючі  себе  велетні,  —
обов'язково  роздобуде  собі  ласий  шматок, а  він, лоцман,  бідний  нахлібник,
підживиться залишками.

Лоцман  «не  відпускає»  водолаза,  чекаючи, що він зараз  накинеться на он того
апетитного  багатоколючника.  Так триває доти, доки вкрай розчарований лоцман не
зрозумів, що ця велика риба обдурила його, вийшовши з води.

Пізніше щось  схоже  трапилось і  з  Мазіно.  Вайлаті  стріляє в  акулу. Коротка
боротьба і — хижачка мертва. Мазіно прикипів до «Аквафлекса» і  знімає цю сцену.
Поки  поранена акула б'ється в агонії, а  мисливець  тягне її  на  поверхню, від
черева риби відокремлюється причепа і, зопалу кинувшись спочатку в один, потім у
другий бік, простує розгублений та «бездомний» до оператора.

Мазіно  відривається  від візира  і^ оглядається  довкола  себе.  Куди  ж  дівся
причепа? Але ось він!  Приссався до круглого днища кінокамери, яке замінило йому
черево акули.

Ці  два епізоди, надзвичайно цікаві  та показові,  ще  раз  доводять,  що жителі
морських глибин вважають водолаза за звичайнісіньку рибу.

До речі, про  причеп. От вам ще одна історія,  знову-таки пов'язана з «відвагою»
акул. Сталося це біля берегів Дур-Гааму. Якось  стоїмо ми на дні, Джанні  Рогі і
я, обидва  в респіраторах.  Підпливає  до нас акула.  Так само, як більшість  її
родичів, вона цікава, але боязлива, кружляє довкола, поглядаючи сторожко на нас.
Мабуть, ми для неї щось нове,  невідоме  і тривожне, їй і кортить роздивитися на
нас, і страшно.

Під лівим плавцем хижачки висить причепа. Раптом він кидає тепле місце і вирушає
в розвідку.

Акула, я вже казав, нашорошена нашою присутністю і рухається дуже обережно, наче
людина, яка побоюється наразитись у  темряві на  засідку — від страху ні жива ні
мертва. Тим часом причепа  закінчив свої  розвідувальні дії  і повертається, щоб
знову  приссатися до  свого хазяїна. Хижачка,  відчувши,  що  хтось  несподівано
доторкнувся до неї, підскакує і шарпається убік. Жалюгідна боягузка!

Акула перелякалася власної тіні — вірного причепи і зникла вдалині.






АКУЛИ У ВІЗИРІ




Наші  експерименти  з  акулами принесли  велику користь  і  успіх  фотографії та
кінематографії.

У  останні дні  нашого  перебування в Червоному морі  нам пощастило  «накрутити»
кадри  та зробити знімки  справді  унікальні. Це  результат  добре  обміркованої
системи  прийомів  та  пристосувань,  які  допомогли  нам  подолати  труднощі  і
відшукати «спільну мову» з акулами. Ці труднощі (підкреслюю ще раз) пов'язані не
з небезпекою присутності акул,  а навпаки. Як наблизитись до акул, не сполохавши
їх? Тут нам — Джорджо, Мазіно  та мені —  дуже допоміг кисневий респіратор. Наші
товариші,  яким  треба  було  швидко  рухатись  під  водою,  віддавали  перевагу
безбалонній  масці або  повітряним  автореспіраторам. Повітря  з автореспіратора
виходить з голосним бульканням і лякає всіх акул навкруги.

А  ми,  навпаки, надівши  абсолютно  безшумний  прилад,  так званий  «респіратор
закритого циклу»,  поволі спускалися на дно або примощувались на якомусь виступі
скелі чи коралового бар'єра. Там ми  сиділи нерухомо або обережно пересувалися з
місця на місце, тримаючи кіноапарати обома руками. Остання деталь мала  неабияке
значення, бо для акул найстрашніше, коли людина пливе до них, розмахуючи руками.
Вони вважали нас за риб, і наявність товстих щупалець спереду лякала їх.

Ми  наполовину  виграли  битву  своєю  обережною  тактикою,  яка  дозволяла  нам
наближатися до хижачок майже впритул.

Щоправда, і після цього  нерозв'язаних питань залишилося ще багато.  Насамперед:
як  зняти акулу  і  людину в одному кадрі?  Такі  зйомки,  важкі самі  по  собі,
ускладнювались ще й тим, що вода на глибині освітлена надзвичайно слабо.

Найкраще  працювати  втрьох  або  з  достатньою  кількістю  асистентів. Асистент
підстрелює  якусь рибу, негайно з'являються голодні акули.  В  цей час за їхньою
спиною  спускається  «мисливець», потрапляючи  таким чином  на  плівку  разом  з
хижачками. (Один такий кадр виснажує дужче, ніж цілий день найскладніших зйомок:
усе  життя   пам'ятатиму   ті  кілька   секунд,  на   протязі  яких   доводилося
синхронізувати дії трьох людей і акули під водою в тісному просторі, вміщеному в
об'єктиві кінокамери!) Друге,  не  менш  важке,  питання  зв'язане  з  проблемою
кольору, адже  в  забарвленні акули переважають похмурі тони морського  дна, над
яким вона  плаває. Це не тунці, не  лискучі трахіноти або сріблясті  рибки —  їх
дуже легко  зняти  навіть  на глибині  двадцяти-тридцяти метрів.  А що робити  з
сірувато-сталевими  або  зеленкуватими  торпедами,  які  звуться  акулами?  Коли
йдеться про фотозйомки з «блискавкою», так тут трохи легше, бо риба опиняється в
фокусі  зразу,  двох-трьох  яскравих рефлекторів. А  от кінооператору доводиться
поламати  голову  над цим завданням. Згодом ми знайшли рішення:  знімати на  тлі
білого піщаного дна з малим кутом нахилу зверху вниз,  знімати на тлі  скель або
мадрепор, знімати проти світла, тобто знизу вверх.

З точки зору  суто  технічної  перед  нами постала  ще одна проблема —  проблема
швидкості. Як  правило, ми фотографували  з видержкою 1/50 секунди, але невдовзі
виявили, що багато  кадрів позбавлені  різкості,  і саме  ті  кадри, коли  перед
об'єктивом блискавкою проносились акули.

Тут  виручив  нас Джорджо своєю «блискавкою».  Вона дозволила  нам при невеликих
відстанях та максимальній діафрагмі досягти найвищої швидкості зйомки.  Найкраща
наша чорно-біла фотографія  — блискавичний стрибок акули, яка  хапає рибу — була
знята на відстані одного метра при діафрагмі  3,5  з видержкою 1/1000 секунди! В
кожному  разі треба визнати:  хай норов  у  «артистів» не з легких,  хай засобам
безпеки, які  доводиться застосовувати,  немає кінця, —  зате фотогенічність цих
«кіно- та фотозірок» чудова! Заради таких результатів не шкода праці.

До того ж  акула хоч  і не втілення хоробрості та нестримної сили, як ми вважали
до цього часу, все  ж надзвичайно  цікава  риба —  велична,  граціозна, стрімка.
Познайомитися з нею ближче було дуже цікаво.

Висновок: ми прекрасно знаємо,  що незважаючи  на пащу, озброєну  шістьма рядами
зубів по три сантиметри  довжиною кожний, незважаючи  на шість центнерів ваги та
чотири метри довжини, акула в дев'яносто дев'яти  випадках тікає від людини. Але
все  ж таки, коли ви бачите її, вам стає трохи не  по собі, серце починає битися
швидше, ніж треба, бо навіть позбавлена грізного ореолу, який її оточував, акула
залишається і надалі царицею моря!






БІЙ БУКЕРА З ДИЯВОЛОМ









опрощавшись з Дахлаком, третього травня ми повернулися до Массауа.

Починаємо приводити до  ладу  думки,  враження. Ще  раз  перед  очима  проходить
зроблена  кожним праця. Час, витрачений  на зворотний шлях, ми використаємо, щоб
підбити перші підсумки  виконання програми, наміченої на початку  експедиції,  і
висловитись (хоча б у загальних рисах)  відносно проблеми Шостого континенту. Ми
задоволені результатами і не приховуємо цього.

— А я незадоволений, — говорить Букер.

На думку нашого  чемпіона, спортивній  групі  бракує  останнього  кільця, яке  б
замкнуло ланцюг славної спортивної боротьби та перемог. Бракує чогось такого, що
Букер вперто шукає ось уже  місяць,  не  виходячи з  води  навіть  увечері, коли
залишатися на  Шостому континенті  небезпечно.  Те, чого шукає Букер, може  бути
акулою-піратом відкритого моря або велетенським морським дияволом — вони залюбки
пустують  на поверхні  вечірньою  порою.  Інакше  кажучи, підводному  мисливцеві
бракує перемоги над «крупною дичиною».

Ми погоджуємося з Букером, але, здається, спортсменам  доведеться задовольнитися
тим, що вони мають тепер: експедиція наша закінчується.

— Вже час запаювати цинкові ванни!

— Слухай, перевір балони з повітрям.

— Вайлаті, будь ласка, довідайтесь, що там з мазутом.

Ми  причалюємо.  Поради, накази,  прохання…  Розділившись на  групи, сходимо  на
берег.

Настала ніч.  Спека страшенна. Все  навкруги мокре, здається, що йде дощ, але це
просто повітря таке вологе.

Потім над  «Формікою» ще раз піднімається тропічне сонце і поволі проганяє нічну
сирість. Золоте проміння розбігається  по воді, кораблях, будинках, вилискує  на
сталевому мереживі  портових кранів… Сьогодні четверте травня. Ми майже  всі  на
березі з самого ранку, кожний має невідкладні справи перед відплиттям.

І  раптом якийсь галас у місті. Італійці та  тубільці кричать щось  і  біжать на
пристань.

Куди тільки поділась ранкова сонна тиша Массауа! Поступово і учасники експедиції
починають розуміти, в чім справа.






СМЕРТЬ НА СВІТАНКУ




— Швидше, швидше в порт!

— Ваш Букер спіймав рибу-диявола…

— Ваш Букер спіймав велетенського морського диявола! Швидше!..

Прожогом кидаємося на  «Форміку». А  в цей час білий човен спортивної  групи вже
підходить до борту. Натовп людей з пристані лізе на палубу судна.

У човні сидять Букер з дружиною та весляр-тубілець.

Впоперек човна на носу  лежить велике білувате тіло,  довжина його близько трьох
метрів, вага — не менше двох центнерів.

Посередині туші стирчить фантастично викривлений гарпун, який  уп'явся у важливі
життєві  центри  морського  чудовиська.  Хвіст та кінчики  плавців  риби  злегка
тріпочуть: ось-ось настане смерть.

Це морський диявол, велетенський диявол, — Букерова заповітна мрія. Найбільший з
усіх, яких коли-небудь пощастило спіймати людині. Успіх Букера блискуче завершує
низку пригод  Національної  підводної  експедиції. От  коли,  насправді,  диявол
морської пучини розпустив перед людиною свої крила.

З човна Букер  переходить  на палубу  «Форміки»,  ми обступаємо  його  і жадібно
слухаємо.

Місце дії —  порт Массауа, каламутні води якого користуються сумною славою через
страшні драми з акулами у головних ролях.

Отже  —  порт. Легенький бриз.  Вода  взялася  довгими брижами,  вони  показують
напрямок вітру.

Поверхню моря ріжуть два плавці весь час  на однаковій відстані один від одного.
Між ними раз  у  раз  з'являється третій, менший  плавець… Так,  жодних сумнівів
немає — це морський диявол! Два плавці — це кінці крил, якими він б'є по воді, а
третій — спинний плавець.

Відстань  між  паралельними плавцями  — своєрідний паспорт морського диявола. По
них  одразу  видно розмах крил,  а значить, і розміри тварини. Букер розуміє, що
йому зустрівся велетенський екземпляр, і, не  гаючи часу,  надіває маску, чіпляє
ласти і,  схопивши рушницю, кидається у воду.  Дружина з  човна  вказує йому, де
випливає скат… Хтось з жителів міста помітив мисливця, і незабаром на набережній
збирається натовп.  Люди  голосно  кричать, «боліють»  за маленьку  людину,  яка
обережно підпливає на постріл до «дичини», в три рази більшої від неї.

Ось Букер уже поруч з дияволом. Усі затамували подих… Але мисливець  випливає на
поверхню, не зробивши пострілу — трохи далекувато!

Знову  починаються  складні  маневри:  Букер пірнає і обережно  наближається  до
диявола. Велетень  описує широкі  кола,  намагаючись втекти.  Ось  уже  відстань
дозволяє стріляти… Але Букер, знаючи далекобійність  своєї  рушниці і  вирішивши
забити ворога з  першого пострілу, не  піддається на спокусу і терпляче вичікує.
Він не поспішає, не кидається  стрімголов — головне  —  не  налякати здобич  — і
нарешті домагається свого, майже не рухаючись з місця. Диявол підходить ближче й
ближче  і, тільки  коли  між ним  і  Букером  залишилося кілька метрів,  помічає
мисливця, лякається і пірнає углиб.

Букер    кидається   за   ним,   прицілюється,    стріляє.   Чемпіонові   замало
статридцятикілограмової сили  пострілу,  він, натискаючи  на курок, рвучко кидає
рушницю вперед, наче спис.

Гарпун занурюється в тушу морського диявола.

Тварина підскакує і відчайдушно тягне за собою Букера, але лінь одразу  рветься.
Залишається  тільки  трос,  що з'єднує гарпун з великим  поплавцем на  поверхні.
Починається божевільний танець поплавця на хвилях.

Глядачі, зрозумівши, що чудовисько поранене, здіймають шалений  крик та оплески.
Букер щодуху женеться за поплавцем, щоб добити диявола другим ударом.






ПЕРЕМОГА




Ще невідомо, чи витримає трос…

Напруження досягає апогею у ті хвилини, коли морський диявол,  зібравши  останні
сили,  починає  смикати поплавець,  намагаючись  затягнути  його під  воду. Трос
бринить,  наче  струна. Сила  в диявола  неймовірна:  великий за  своїм  об'ємом
поплавець майже увесь занурюється у воду.

Нарешті диявол, так і не звільнившись від гарпуна, що стирчить у нього в голові,
шукає порятунку на маленькому  клаптику  піску на дні.  Букер женеться  за ним з
швидкістю  бігового коня,  наздоганяє  його  і  готується вистрілити ще раз, але
скат, помітивши свого невблаганного  і  невтомного ворога,  знову б'є  могутніми
крилами і шарпається в  напрямку  відкритого моря.  Та сили  вже покидають його.
Гарпун  пробив  зябра,  і  кров ллє  з  них  товстою  цівкою,  залишаючи  довгий
коричневий слід.

Очі тварини вже згасли. Букер, зрозумівши, що перемога  на  його боці, кидається
на здобич,  щоб витягти  її  на поверхню. Морському  дияволу так  і не  довелося
побачити у повному спорядженні  людину-амфібію, яка вперше перемогла велетенську
морську тварину в її рідній стихії.

Морський диявол лежить  на  кормі  «Форміки», і ціла  юрба людей розглядає його.
Люди  розступаються,  з'являється  джип;  після  неодмінного  фотографування він
забере велетня моря. Ми вирішили відправити його на тукову фабрику. Так мешканці
Массауа стають свідками епілогу спортивних подвигів  італійської експедиції, яку
вони гостинно приймали в рідному місті.






ДОДОМУ









и  вирушаємо додому.  Сьогодні вранці  «Форміка» довго, незвичайно  довго  гуде.
Прощаємося  з  Массауа,  з  її  морем, з Дахлаком,  з  друзями  — тубільцями  та
італійцями,   які   прийшли  на  набережну,  щоб  востаннє  побачитись  з  нами.
Відпливаємо в Італію.

Але по  дорозі додому  ми ще  зробимо кілька  зупинок. Баск'єрі та я  переконали
Вайлаті затриматися  на  пару діб у північній частині Червоного  моря,  щоб дати
можливість  науковцям  поповнити свої колекції  експонатами підводної  флори  та
фауни цієї зони. Одночасно і ми,  кінооператори,  пригадуючи спуски біля Шадвану
по дорозі в  Массауа, сподіваємося  «накрутити» чудові кадри. Вайлаті дає згоду:
перша  зупинка — біля коралового бар'єра Мерса  Халіб,  у  територіальних  водах
Судану.

Чотири дні нас  трошки гойдає,  і ми  повільно,  миля за милею йдемо на  північ.
Вільного часу скільки завгодно, проводимо його в  розмовах про  пригоди, ще такі
яскраві  в  нашій пам'яті.  Одночасно намагаємось  упорядкувати  наші  думки  та
враження.






СМЕРТЬ ДЕЛЬФІНІВ І ШТОРМИ




Сьогодні море спокійне,  і  за кормою з'явилося  шість чи сім  дельфінів. Один з
них, найбільший,  вистрибує  з води, піднімаючи велику  хмару бризок, пірнає під
кіль судна і за  мить знову вилітає на  поверхню.  Мені  вдалося загнати  йому в
потилицю гарпун.

П'ять місяців  тому, коли ми відпливли з острова Кріт, через  кілька годин після
такого ж самого удару гарпуна налетів шторм. Тоді пораненого дельфіна витягли на
палубу, він  лежав на боці і довго плакав перед смертю, його паща відкривалася і
закривалася, і з неї вилітав стогін, який дуже тривожив команду.

— От побачите, буде шторм! В дельфінів не можна стріляти!

— Так, шторм обов'язково буде… Дельфіни своїм плачем скликають вітри.

Ми сміялися тоді над цими забобонами, а тої ж ночі ледве не пішли на корм рибам.
Що було, то було.

Сьогодні, вмостившись на кормі  й стискаючи у  руках зброю,  я відчуваю на  собі
погляд капітана,  що нагадує мені про випадок п'ять місяців тому.  Та я все одно
піднімаю обидві руки вгору і чекаю того моменту,  коли дельфін вискочить з води,
щоб   простромити  його  гарпуном.  Якщо  влучу,  настрій  капітана  обов'язково
зіпсується.

— Ага! Ось він!

— Є! — горлає Баск'єрі, помітивши, як вістря гарпуна, який я  щосили кинув униз,
пробило шкіру дельфіна, що негайно пірнає під судно.

— Є! Є! — кричу і я, біжучи вздовж фальшборту.

— Гей, біля машини! Стоп! — кричить Джорджо.

Трос гарпуна  швидко розмотується до самого кінця, яким він прикріплений до гака
на фальшборті.

— Добре! Стоп!

Глухий удар. Трос лопнув. І тільки тепер  «Форміка»  сповільнює  хід.  Швидкість
судна посилила ривок пораненого дельфіна, трос розірвався, і здобич втекла.

Немає дельфіна — не буде й шторму.  Пеппе, Мазіно і капітан  запевняють  нас, що
зараз  дельфіни ударами хвостів  допомагають  своєму товаришеві звільнитися  від
гарпуна.  Він  залишився жити,  і  шторму  не буде.  Несучи  вахту біля штурвала
«Форміки», я слухаю нескінченні суперечки та  розповіді моряків, їхні  забобонні
легенди, а наше маленьке судно тим часом чотири довгих доби йде на північ.

Мерса Халаіб. Широка бухта, гори, а позаду важкі хмари,  які нагадують свічки. З
берега  дме сильний вітер, гнучи пальми, зриваючи з них листя.  Почорнілі халупи
вишикувалися на піску між пустелею та морем.

Сонце перевалило вже  далеко за  полудень,  але  для підводних  мандрівок  ще не
пізно. Ми приготувалися до спуску. Нас троє — Вайлаті, Джорджо і я.

«Форміка» стоїть на якорі посеред затоки. Ми повертаємо ліворуч до мису, за яким
виблискує  довга світла смуга. Це кораловий бар'єр, піщане дно круто йде угору —
і  під нами вже мілина, над якою  лише півметра води. Пливемо швидко,  зовсім не
уявляючи собі, що нас чекає. Вітер здіймає на мілині невисокі довгі  хвилі,  які
зносять нас у відкрите  море. Одна з хвиль  перекидає човен через бар'єр,  і під
нами розгортається картина, зовсім не схожа на ті, що ми бачили коло Дахлаку. Не
ті фарби, інша будова мадрепор, пишне цвітіння коралів, зовсім незнайомі для нас
маленькі рифові рибки,  які засіяли все навкруги жовтими та червоними цяточками.
Одне слово,  «не той» весь кораловий бар'єр, який косо падає в безодню (можливо,
в цьому секрет його краси), і його початку  нам не видно. Ширина  бар'єра в тому
місці, де ми зупинилися, —  десятки метрів, а глибина, з якої він  піднімається,
теж немала, будьте певні.






П'ЯТДЕСЯТ МЕТРІВ




Наступного  ранку Джорджо  і  я заряджаємо  респіратори.  Тиск —  сто  п'ятдесят
атмосфер, це межа. Після кількох  місяців щоденних спусків під воду, після того,
як  зроблено  сотні  знімків,  ми  почуваємо  себе спроможними  пірнути  на таку
глибину, якої  ще ніколи не  досягали. Ми хочемо  спуститися до самого  підніжжя
бар'єра і спробувати пошукати «краєвиди», які море з особливою дбайливістю ховає
в своїх тайниках.

Під водою  одинадцять  осіб.  Спочатку «крутимо», потім,  знявши  кілька кадрів,
залишаємо  товаришів  і  відходимо метрів на сто вбік,  уздовж  звивистого  краю
урвища. Кінокамеру з  собою не  берем — все одно  світла на такій  глибині  дуже
мало,  а спустити  сюди  наш  «освітлювальний  парк»  ми не можемо.  Озброюємося
фотоапаратами  з   «блискавкою»,   засовуємо   під   купальні   костюми  запасні
фотолампочки і кидаємося головою вниз. Пригода починається.

Десять… двадцять…  двадцять п'ять метрів.  Щось  стискає мені  груди,  починають
боліти вуха. Даю знак Джорджо, і ми затримуємося секунд на десять. Ковтаю слину,
проштовхую  повітря з носової порожнини у вуха.  Чую  приглушене  шипіння, потім
тріск, і все  припиняється. Тиша, біль зник:  канал, що єднає вуха з  порожниною
носа, вільний, повітря під маскою чудово компенсує  зовнішній тиск на  барабанні
перетинки.

Тепер уперед… Минаємо великий виступ, над яким коливається справжній ліс довгих,
схожих  на  нитки  «ростків»;   це  «батогоподібні   корали»  —  ще   одна  нова
різновидність жителів тропічних  вод. Дивлюся вгору і не бачу нашого «неба» — не
видно  непевних  силуетів  хвиль,  жодної  ознаки  зовнішнього  світу  —  тільки
мерехтіння  розсіяного водою світла  та  самотній промінчик, якому вдалося  сюди
пробитися, тоненький і слабенький.

Нахиляю  голову: ось уже дно під  нами, темне-темне. Всі фарби давно зникли, все
навкруги заливає зеленкувата синь,  вона теж  швидко темнішає,  обступаючи нас з
усіх боків.

П'ятдесят три метри. Ми досягли  своєї мети. Спуск  тривав майже чотири хвилини.
За  цей час наші  очі призвичаїлися до темряви.  Морська синь у  затінку бар'єра
переходить  у  справжній  морок.  Мадрепори ростуть  і  тут,  але  маленькі.  Їх
зовнішній віночок світиться. Так само світяться деякі кропивні корали. Поодинокі
риби-папуги пропливають  між коралами,  з'явилося  кілька акул, але за мить вони
вже зникли.

Зграйка блакитних папуг з розширеними та надзвичайно світлими очима наближається
до  нас понад  самим  дном.  Вони  позадирали хвости вгору,  нахилили «дзьоби» і
поволі  сунуть уперед, «обгризаючи» дно.  Якась  риба  з родини ставридових — на
спині стирчать визи — стрілою пролітає повз Джорджо.

Раптовий блиск засліплює очі  — риба  спалахує дзеркалом на якусь  мить, і знову
темрява.  На секунду замружую очі, щоб звикнути до напівтемряви, потім відкриваю
їх: навколо  — жодної риби.  Перелякані  нашою «блискавкою», вони розбіглися хто
куди. Перша «блискавка»  сповіщає про початок роботи, заради якої  ми спустилися
на таку глибину.

Перебуваємо тут уже двадцять секунд. Можемо залишитись ще  хвилини півтори  — не
більше.  Тиск дуже сильний, і  з  балонів швидко виходить  повітря. Нам потрібно
зробити кілька знімків, щоб перевірити, чи  збереглися тут чудові фарби, які  ми
бачили недалеко від поверхні. Низка спалахів розриває темряву.

Так, здається, збереглися!

В ту мить, коли спалахнула  мільйонами  свічок фотолампа, я побачив темний  мур,
вкритий маленькими кольоровими плямами, — жовтими, червоними… Чудово! Дивлюсь на
Джорджо  — він киває  мені головою,  мовляв, бачив  також.  Проявлена фотографія
підтверджує наше непевне враження: і в глибині (навіть яскравіше, ніж біля самої
поверхні) кораловий бар'єр фантастично прибраний, наче для  карнавалу. Лишається
тільки  питання:  навіщо  природі   таке  буяння  фарб   тут,   у  глибині,   де
багатометровий  шар води нікому не  дозволяє  бачити  його?  Вони  існували  тут
споконвіку і цвіли  завжди, і ніхто ніколи їх не бачив. І тільки з того моменту,
коли клацнув затвор фотоапарата, люди дізналися про їх існування.






ПЕРШІ ПІДСУМКИ: СПОРТИВНА ГРУПА




Прощавай, Мерса Халаіб!  «Форміка» залишає тебе. На борту справжнє паломництво в
каюту Енци. Наша чемпіонка лежить у ліжку і чекає, коли в неї розпухне ліва нога
і почнеться лихоманка.

Я  вже  розповідав  про  пристрасть Енци до  великих  мурен.  Біля Дахлаку  вона
спіймала  величезну мурену — більше дванадцяти кілограмів вагою. Так от,  велика
мурена, яку  Енца  підстрелила  і ледве витягла  з грота, а  потім на  поверхню,
раптом обкрутилася навколо рушниці, вирвалася, вдарилася об борт човна, обвилася
навколо ноги спортсменки і люто вп'ялася гострими зубами їй у п'яту.

Вайлаті, забувши  про  небезпеку,  блискавично  відірвав мурену від ноги  Енци і
викинув у море. Потім видавив і виссав  отруту з рани,  намагаючись  якнайбільше
випустити крові.

Зараз (минуло вже  кілька  годин), крім болю від рани, Енца  нічого не відчуває.
Отруєння так і не  почалося, бо отрута, яка є  в  зубах  мурени, витекла разом з
кров'ю (браво, Вайлаті!), а може, морська гадина укусила не отруйним зубом.

Це єдиний випадок за всі п'ять місяців, коли небезпечна для  людини риба завдала
нам шкоди. Баланс більше ніж скромний. А від подібної бухгалтерії недалеко і  до
перших висновків щодо діяльності наших трьох груп. Почнемо з спортсменів.

Яку користь  дала праця Букера, Вайлаті,  Цекки  та  Енци?  Насамперед, —  і  це
найголовніше! —  твердо  встановлено,  що  під  водою  можна  вільно  працювати,
незважаючи на так званих небезпечних риб. (Випадок з Енною тільки виняток,  який
підтверджує правило). Більше  того,  переконливо доведено, що на цих  риб  можна
полювати,  не  наражаючись  на  опір  з їхнього боку, хоча  вони разів  у  п'ять
сильніші за людину.

Двадцять  забитих акул  різних видів,  велетенський морський диявол, переможений
Букером,  трофеї  Вайлаті та  Цекки,  загарпунені  велетенські  багатоколючники,
барракуди та мурени  — не  просто спортивні досягнення під водою, а — що  значно
важливіше —  безцінні  експериментальні  дані,  які  доводять,  що  людина  може
спокійно і впевнено працювати  на  Шостому континенті. Так звані морські потвори
абсолютно безпечні в тій прибережній  зоні, яка цікавить людину-амфібію  в першу
чергу. Ніяких перешкод в дійсності не існує.

Крім  того, спортсмени  зробили  свій  внесок в  роботу  наукової  групи.  Деякі
унікальні екземпляри колекцій Баск'єрі  ніколи не опинилися б у цинкових ваннах,
якби не праця спортсменів Букера.

— А тепер куди, Бруно? — питаю я Вайлаті, який риється в десятках морських карт,
відшукуючи місце наступної стоянки.

— Як тобі  подобаються цей куточок? — І  він  показує мені на маленький  острів,
майже  посередині  Червоного моря,  миль за  п'ятдесят  від  того  місця, де  ми
перебуваємо зараз.  Це  Зебергед,  один  з  багатьох ненаселених островів  цього
тропічного моря. Вулканічний  пік, схили якого майже перпендикулярно збігають  у
море на глибину вісімсот метрів. Так, там, мабуть, є на що подивитись.






ОСТРІВ АЛМАЗІВ




Вісімнадцяте травня, п'ята година ранку.

Гуде сирена. Підйом! «Форміка», залита рожевим ранковим світлом, лине  по чорній
воді. Спереду по курсу — Зебергед.

Похмурі скелі, урвища й кручі. Жодної травинки, тільки плями світла й тіні.

Шоста година. До берега причалюють два човни. В одному — Вайлаті, Букер, Енца, а
в  другому  —   Джорджо,  я  та   накуда  на  веслах.  Сонце  вже  високо,  море
сліпучо-зелене й прозоре. А вода холодна: пробую ногою — шпигає, наче голками.

Тепер  острів видно краще. Можна побачити  темні пащі  печер, якими  вишкірилися
схили гір. Печери ведуть до алмазових рудників, покинутих після марних  розшуків
алмазів. Вітер здіймає  хмари бурої куряви. На березі дві пірамідки  з каміння —
могили двох єгипетських солдат. Їх  залишили тут на рік охороняти рудник, і вони
загинули від голоду та спраги.

Дивимося на  воду, під нами край бар'єра. Я стрибаю в море, і мене сковує холод…
Тіло  дубіє, мимоволі замружуються очі. Починаю розтирати груди,  руки  та ноги.
Секунда, друга. Розплющую очі.

Незабутнє видовище!  Вода  прозора, наче повітря в  горах, прозоріша навіть, ніж
біля Понци або Сардінії.  Ось вам  цифри: радіус видимості на півдні коливається
між одним  та вісьма метрами,  в Середземному  морі від чотирьох до  тридцяти, а
сьогодні біля Зебергеду видно на відстані сорока п'яти — п'ятдесяти метрів.

Безконечний і прозорий, наче мур казкового замку, тягнеться мадрепоровий бар'єр.
Загальна будова його від підніжжя  до вершини  (середня  висота тридцять метрів)
цілком інша, незнайома,  ускладнена глибокими щілинами,  виступами,  зубцями  та
масивними вежами, які ростуть з піщаного дна.

Повз мене  пролітає  кілька  десятків жовто-золотих риб,  кожна  не менше  метра
завдовжки, на голові в них стирчить щось схоже на ріг. Зграйка прямує до скель і
розлітається хто куди  між  мадрепоровими колонами.  Невідомі  нам  риби  або, у
всякому разі,  не  такі,  яких ми зустрічали далі на південь. А  от барракуд  та
«ангелів» зовсім  не  видно. Важко повірити, що кілька сот кілометрів так  різко
змінюють фауну… Стривайте! А акули?

Я вже  настільки  звик  до  акул, що  трохи не  забув-про  них.  Ось  вони  штук
п'ять-шість зовсім близько, а трохи далі їх ще більше. Темні лискучі тіла, які і
на  півночі зберігають видовжену  форму, чудово видно  в  «алмазній» воді.  Так,
Зебергед  заслуговує називатись островом  алмазів  та  смарагдів, завдяки  своїм
чистим алмазно-прозорим водам.

І справді, гранованим  алмазом виблискує товща води,  коли я дивлюсь угору з дна
грота, куди щойно спустився. Цей грот, до якого  мене підвів Букер, тягнеться по
стіні бар'єра вертикальною щілиною.

Пливу в  глибокій темряві, витягнувши вперед руки, щоб  не налетіти  головою, на
яку-небудь перешкоду. З кожним метром прохід вужчає. Хоч я і намагаюся не думати
про страховиська, які можуть зустріти мене з пітьмі (спадщина, що залишилася від
захоплення пригодницькими романами в юнацькі роки), та серце  все ж таки б'ється
трохи частіше, ніж треба. Букер жде біля входу. Ми  домовились, що він чекатиме,
поки я  спущуся  аж на дно грота, а потім  попливе  до мене:  тоді я зніму його.
Нарешті торкаюсь рукою до скелі і  обертаюся. Метрів за дванадцять од мене серед
абсолютної  темряви  в'юниться  блискуча  смужка  —  вхід  у  грот.  Вона   така
несподівана на  суцільно  чорному  тлі  і  так  яскраво  вилискує,  що  мимоволі
сприймаєш її,  ніби дорогоцінний алмаз незвичайної  форми, який лежить на чорній
оксамитовій подушечці.

Яскраву смугу  перетинає  тінь.  Це  Букер. Срібні  разки  повітряних  бульбашок
вилітають з його респіратора.  Він наближається, занурюючись у темряву.  А згори
ллється гостре проміння сонця і окреслює силует людини, обводячи його сяйвом.

Не відриваючись від візира, знімаю цю чудову сцену і потім некваплячись випливаю
з грота.  Те, що я спостерігав зараз, робить найсильніший вплив на мої естетичні
почуття, такої насолоди ще не дарувало мені морське дно.

Моя подорож з кінокамерою вздовж бар'єра  триває. Майже торкаючись грунту, минаю
широке поле кропивних коралів. Піднімаюсь метрів на двадцять і зупиняюсь там, де
стіна  вертикально  йде вгору.  Сонце ще не в зеніті, від  стіни  падає  тінь, я
ховаюсь у ній: може, пощастить зняти акулу, яка з'явиться поблизу.

А  ось і вона. Видовисько надзвичайне. Акула на дні, за двадцять метрів від мене
й за тридцять від поверхні. Вода така прозора, що я чудово  ^бачу не тільки саму
хижачку, але й тінь її на піску.






ДЖОРДЖО Б'Є АКУЛУ ГОЛОВОЮ В ЧЕРЕВО




Епілогом до нашого перебування у водах Зебергеду була пригода Джорджо з ще одною
акулою, яка з'явилася через хвилину.

Ми знімаємо  сцену за участю Вайлаті та  Цекки,  а в цей час біля  нас нишпорить
акула. Глибина  — метрів двадцять.  Закінчивши  «планову» зйомку двох водолазів,
шукаю очима акулу: якось незручно ображати її.

Боже милосердний!

Акула  торпедою  летить  прямо  на Джорджо.  А  мій  товариш,  схилившись  і  не
відриваючись  од  свого  «Роллейфлекса»,  фотографує  щось.  Хижачка,  здається,
настроєна  не  агресивно,  вона пливе  трохи  вище  Джорджо, поступово зменшуючи
швидкість.  Мабуть,  її  просто  непокоїть  цікавість, але  на  відстані трьох з
половиною метрів сцена здається похмурою до краю. Не зовсім приємно дивитися, як
акула наближається до людини.

Події  розгортаються  блискавично.  Тінь акули  зненацька  накриває Джорджо, він
здригається і, второпавши, що «якась бестія» пре  на нього ззаду, стрибає вгору,
рвучко обертається і…  головою б'є акулу в черево! Хижачка лякається до смерті й
зникає. Акулу «буцнула» і примусила втекти маленька беззахисна людина-амфібія!

Спантеличений Джорджо дивиться на мене, не вірячи власним очам.

Тут, під водою, розмовляти не можна, та воно й краще — все одно для  таких подій
не підбереш  слів. Ми користуємося мовою Шостого континенту — знизуємо плечима і
розводимо руками: краще «висловитися», мабуть, і не можна.






ВЧЕНІ МУЖІ




Від Зебергеду до Кусейра один  день та одна  ніч  ходу. Цього  разу моя вахта на
капітанському містку припадає між дванадцятою та четвертою годиною ночі. Чому це
вночі так  повільно минає  час? Щоб не закуняти, пригадую  всі  подробиці спуску
біля Зебергеду.

— Котра година? — питає Джіджі, несподівано з'являючись поруч мене.

— Скоро третя.

— Ще ціла година!

Джіджі несе вахту біля машини і на хвилинку вискочив на палубу. Він теж бореться
зі сном.

Щось  балакаємо, аби  прогаяти час,  а «Форміка» торохкотить  мотором і  суне по
Червоному морю, залишаючи лискучий слід —  фосфоруючу стрічку, яку  розмотує під
водою гвинт.

— Ось і кінець, друже мій Джіджі!

— Ти задоволений роботою?

— Надзвичайно! А ти?

— Вчора  ми разом  з Баск'єрі, приблизно  впорядковуючи матеріал, зробили  деякі
підсумки…

— Ну й як?

Джіджі в  загальних  рисах розповідає  про перші  підсумки.  Картина,  звичайно,
далеко не точна. За його словами, вивчення та аналіз  матеріалів, що містяться в
цинкових ваннах, потребує щонайменше  двох  років праці спеціалістів і не тільки
італійських.

До  тих  численних  експонатів, які  зібрала наукова група,  треба  приплюсувати
найважливіше: результати  безпосередніх спостережень за життям  морських істот —
від  загальновідомих до маловідомих,  від маленьких  до найбільших. Найцінніше в
цих  спостереженнях  те, що вони проводилися під водою, в природних для морських
організмів умовах.

Найцікавішими  матеріалами я  вже поділився з читачами  в попередніх розділах, а
зараз наведу кілька цифр.

У  трюмі стоїть сорок  одна цинкова ванна,  наповнена вщерть найрізноманітнішими
експонатами.  В розчині формаліну лежить близько  трьохсот видів  риб. Серед них
значна кількість представників видів та різновидностей  досі не відомих, стільки
ж видів молюсків; тридцять п'ять видів кишечнопорожнинних (мадрепор та коралів),
п'ятнадцять видів губок, десятки видів оболоночників, черв'яків, ракоподібних та
велика кількість  проб планктону,  взятих  на різних місцях в  різний час  і  на
різних глибинах.

Це все —  важка праця та відвага Чекко Баск'єрі,  Джіджі Стюарта, Джанні Рога та
Присцілли Гастінгс.

Так  ми розмовляли з Джіджі, доки не дійшли  до теми повернення додому.  Тут нас
раптом огорнули мрії, і ми замовкли, заздалегідь переживаючи радість  зустрічі з
рідними  та  близькими,  радість  повернення  до  цивілізованого  життя…  Раптом
приглушений зойк повертає мене до дійсності.

— Масло!  Масло! — і  Джіджі прожогом кидається в машинне відділення.  На  мотор
напала якась нежить, він чихає і кашляє. Джіджі кляне себе на чому світ стоїть.

Господи, ні на хвильку не можна відвернутися!

Я  знову сам біля штурвала, уважно  слідкую за стрілкою  компаса і терпляче  жду
четвертої години, щоб лягти на свою койку.






ПІСЛЯ ВИХОДУ З КУСЕЙРА




Прийти в Кусейр  — це значить  «настроїтися на повернення». Друзі —  італійці та
єгиптяни,  з  якими  ми  познайомилися  тут,  ще  коли  прямували  на  Дахлак, —
влаштовують нам бучну зустріч, цілий день  минає  у розмовах. Друзі наввипередки
твердять, що ми дуже змінилися. І  справді,  на наших обличчях бороди та вуса, а
людський склад експедиції втратив у вазі загалом півтора центнера!

Підраховував Цекка  — найхудіша в  світі людина,  вилитий  Дон-Кіхот. Він єдиний
серед нас  не  тільки  не схуд, а навпаки,  набув ваги.  На  запитання,  як йому
вдалося поправитися,  Цекка відповідає непевно,  манівцями.  А ми хором кричимо:
«Так він же наглядав за продовольчим складом».

Наступного дня закінчуємо  вантаження і  виходимо  в море. Тридцять шість  годин
через неполадки у  моторі  ми  простояли  над мілиною біля острова Гіфатін. Я не
гаяв часу: ганявся  за  чудовими  медузами і  «накрутив»  ще  кілька  кадрів для
фільму.

А  взагалі нічого цікавого не відбулося, тільки й того, що наша вимушена стоянка
перетворилася на символічне прощання  з кораловими бар'єрами. Запам'яталася лише
одна сценка:  Баск'єрі  та Джорджо, «усунувши пошкодження», вискочили надвечір з
машинного відділення чорні, мов чорти, перемазані з ніг до голови маслом. Згодом
ми  довідалися,  що  вони  робили  в   трюмі:  мотузками  та  залізними  дротами
перев'язували і скріпляли якусь деталь.  І якщо «Форміка» тут  же, не сходячи  з
місця, не злетіла в повітря, то це справжнє чудо!

Після аварії швидкість «Форміки» — нудні та тягучі дев'ять кілометрів на  годину
— ще зменшилася.

Тримаючи в руці хронометри, стоїмо на кормі й старанно виловлюємо галети, що  їх
кидають  у воду  з  носа, а потім, закликавши на  допомогу  квадратні  корені та
складні  алгебраїчні викладки, я визначаю  швидкість. Підрахувавши  час, за який
галета пройшла довжину судна, та порівнявши час і відстань, я оголошую, нарешті,
що «Форміка» дає тепер дві з половиною милі на годину. При такій швидкості  буде
ще одне «справжнє чудо», коли я  не запізнюся на літак, який 27 травня вилітає з
Каїра!






ОПЕРАТОРСЬКА ГРУПА




Останні  дні  нашої подорожі використовуємо для оцінки результатів праці третьої
групи експедиції, тобто моєї групи.

Наша група — Джорджо, Мазіно та я — з допомогою Баск'єрі, яку важко переоцінити,
зняла  все, що тільки можна  було зняти, все, що  ми вважали цікавим і потрібним
для майбутнього фільму про  роботу Національної  підводної експедиції.  Сімдесят
тисяч  метрів кольорової кіноплівки,  на якій зафіксовані хвилюючі епізоди наших
пригод.

І ось ми маємо фільм, який допоможе розповісти про працю та  успіхи експедиції і
сприятиме широкому розповсюдженню знань про Шостий континент, мабуть, успішніше,
ніж усе інше, що було зроблено під водою.

Крім  фільму, цій же  меті  служитиме велика  серія фотографій.  Ось наш баланс:
Джорджо  Равеллі і  я  зробили разом щось  з п'ятсот  кольорових  та чорно-білих
фотографій (під водою і на поверхні). Крім  нас, виявилися завзятими фотографами
Букер, Рогі, Стюарт та Присцілла. Отже, можна вважати, що наша експедиція везе з
собою близько чотирьох тисяч фотографій.

Говорячи  про знімки Джорджо  Равеллі та мої,  треба підкреслити, що ми мали  на
меті  якнайточніше  і   правдивіше  відбити   підводний  світ,   який  поступово
розкривався перед нашими очима, намагалися показати його в усіх видах.

Повертаючись на батьківщину, кожний з нас несе в собі почуття  радості не тільки
від того, що він — один  з небагатьох у світі,  хто  бачив незабутні,  прекрасні
картини підводного життя; кожного з нас переповнює почуття задоволення від чесно
виконаної праці, від того, що ми веземо з собою результати своєї нелегкої роботи
— документальний фільм, який дасть можливість всім глядачам побачити ті картини,
які бачили ми, і взяти участь у наших підводних пригодах.

Три з половиною милі на годину… Здається, що ми стоїмо на місці, а тим часом ось
уже й вогні Суеца!

Вони підпливають  все ближче  й ближче. Вже можна бачити прожектори  і ліхтарі в
порту та на кораблях, які  стоять на якорях біля  входу у гавань.  Зібравшись на
капітанському містку, ми прощаємося з Червоним морем!

Червона цяточка вдалині  поступово збільшується, стає яскравішою. Це — маяк біля
входу у канал, той самий маяк, який п'ять з половиною місяців тому сповістив нам
про початок наших пригод. Сьогодні, 26 травня 1953 року, він сповіщає про кінець
наших пригод.



Під  колесами комфортабельного  літака компанії «Аліталія»  швидко  зникає довга
злітна доріжка. Піднімаємось у повітря.

Промайнули піраміди, десь унизу залишився Каїр.

Під нами  лабіринт гирла Нілу. Через  деякий час і він зникає під крилом. Летимо
над морем.

Високо в небі літак ніби занурився у блакить: синя безодня зверху і синя безодня
внизу. Немовби ще раз повторюються хвилини, коли тіло, прорізавши хвилі, падає в
глиб того світу, який зветься «Шостим континентом».

Мотори ревуть: «Шостий континент… Шостий континент». Чи замислиться людина,  яка
завжди мріє  про нові завоювання, чи замислиться вона  над тим,  що й тут  можна
добитися  перемоги? Вершина Евересту —  останній  клаптик землі,  не завойований
людиною до  вчорашнього дня —  вже подоланий. Тепер людству  залишається  шукати
нових невідомих світів. Мріють про далекі, незбагненно далекі Місяць та Марс…  А
чому  б  не  подумати  про  підводний  світ,  такий неосяжний  і  багатий?  Адже
можливість використати його вже доведена. Земля вщерть заселена,  Земля голодує…
Коли море буде завойоване інженерами,  вченими, робітниками, коли вони відкриють
його простори для людей, перенесуть діяльність людини  в глибину,  скерувавши її
на  освоєння багатств моря та  закладеної  в ньому енергії, тоді страшна примара
голоду, яка тепер стає  з кожним  роком страшнішою, перестане  лякати нас… Дехто
може сказати: є  ще багато тисяч квадратних кілометрів суші, які можна обробити.
Сахара, Мату-Гросу… Перше  зовсім не  заперечує  другого,  до того ж, за  нашими
підрахунками, просторів,  які на сьогодні не обробляються, скоро не вистачатиме.
Хіба вчені, які  займаються  цією проблемою,  не пропонують за допомогою атомних
вибухів звільнити Антарктиду від її льодової броні, щоб відкрити людству ще одну
нову область для застосування його здібностей та енергії?

Не можна заперечувати жоден з цих  шляхів. Невблаганні цифри підганяють людство.
Сьогодні нас два мільярди  двісті мільйонів. Якщо  швидкість приросту залишиться
такою  ж, в двохтисячному році нас буде три мільярди, а ще через чотириста років
— десять мільярдів.

Ви скажете  — утопія? Але ще настане  час, коли голод примусить світ  втілити цю
утопію  в  життя. Голод —  це значить війна, смерть, розруха. Такі слова ніхто з
нас не хоче більше чути.



Кожен,  хто  прагне усунути загрозу  війни,  повинен  замислитись  над  тим,  як
перемогти голод. Хай він подивиться довкола себе і затримає свій погляд на трьох
п'ятих нашої планети, вкритих морем.

Людина-амфібія  за  роботою на  морському дні —  можливо,  саме це і  означатиме
перемогу Миру.

Літак легко торкається землі колесами — історія нашої подорожі закінчилася.  Але
вона  — тільки  початок  іншої  великої історії  —  історії  підкорення  Шостого
континенту.









notes


Примітки





1


Штат у Бразілії.




2


ФОРМІКА— мурашка.




3


Хочу звернути увагу на одне цікаве явище, зв'язане з планктоном. При вимірюванні
глибини моря електричним зондом учені помітили, що в різну пору доби вимірювання
на тому самому місці давало різні наслідки, нібито дно піднімалося й спускалося.

Бездоганно точним вимірюванням вдалося довести,  що  піднімається  і опускається
«якась  маса»,  в  залежності від часу доби. Коли світить сонце, спостерігається
піднімання, вночі — осідання.

Хтось припустив, що тут йдеться про планктон, який може самостійно пересуватися.
Нам доводилось спостерігати явище, яке певною  мірою  повинно мати зв'язок з цим
припущенням.  Спустившись кілька разів під воду в районі Дахлаку, ми відзначили,
що займатися фото-  та кінозйомками найзручніше вранці —  від шостої до дев'ятої
години. Після дев'ятої піднімалась якась ніби хмара, і вже  нічого не можна було
побачити. Можливо, цей факт підтверджує безпосередньо теорію, про яку говорилося
вище._(Прим._автора)._




4


Коли уважно придивитися,  помічаєш,  що  пісок тут  надзвичайно  білий  і  майже
невідчутно тонкий. Один французький вчений назвав  його «кораловим піском». Такі
пляжі, на його  думку, — «продукція» тих самих  риб-папуг,  яких  ми  вже бачили
неодноразово. Вони, очевидно,  дуже  поширені в Червоному  морі  і зустрічаються
десятками біля коралових рифів. Ці риби пожирають величезну кількість мадрепори.
Потім вони викидають з себе хмарки  дрібнесенького білого піску, який  осідає на
дно. Виходячи з цього, можна припустити, що коралові пляжі утворилися на протязі
багатьох віків з  екскрементів таких риб, а не завдяки  морській ерозії. Пізніше
ми   зустріли  іншу  різновидність  риб-папуг,   вони   були   ще   більшими   і
ненажерливішими.  Спостерігаючи  їх, ми остаточно переконалися в  справедливості
такого припущення._(Прим._автора)._




5


РАС— вождь племені.




6


ФУТА— абіссінський одяг.


