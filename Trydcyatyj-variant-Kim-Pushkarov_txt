Такої  приголомшливої  сенсації не могли пригадати навіть посивілі уболівальники
й  оглядачі,  на очах яких вершилася мало не вся історія вітчизняного футбола. І
коли б пе­ред початком матчу хтось наважився проро­кувати щось подібне, його просто взяли б на глум.
Сталося  так,  що  в  день  відкриття сезону чемпіон країни “Олімпік” приймав на
своєму полі дебютанта вищої ліги, який вступив у бо­ротьбу за першість під досить претензійним прапором —“Нові  Колумби”. Сказати відверто, мало хто знав цю провінційну команду. Вона не
справляла  враження  навіть  у другій групі, де перебивалася з третього місця на
четверте  й навпаки; у вищу лігу потрапила майже випадково, несподівано вигравши
п’ять остан­ніх матчів підряд. Подейкували, що єдиний справжній гравець на всю команду — воротар Свєт Мартич, хлопець молодий, спритний, смі­ливий, наділений доброю реакцією.
У   день   зустрічі   “Оліміпіка”   з  “Новими  Колумбами”  стотисячний  стадіон
уболівальники заповнили вщерть лише з однієї причини: над­то  скучили вони за великим футболом і до того ж дуже хотіли побачити те “веселе
життя”, котре влаштують їхні улюбленці суперни­кам — цим “новоявленим Колумбам”, як уже встигли пожартувати на трибунах.
“Олімпік” почав зустріч, як і личить чем­піонові,— впевнено, спокійно, солідно. Вже па перших хвилинах найкращий бомбардир ми­нулого сезону Ірвінг Чест тричі перегравав за­хист “Нових Колумбів”, здавалося — невідпор­но посилав м’яч у сітку, і тільки справді чу­дова  майстерність  Свєта  Мартича  рятувала ворота. Але потім усе пішло інакше.
Честа щільно прикрили, йому більше не вдавався жо­ден з коронних фінтів; захисники немов напе­ред розгадували і його трюки, і задуми його партнерів, легко перехоплювали м’яч і адресу­вали своїм нападаючим.
До п’ятнадцятої  хвилини  “Колумби”  не  просто  освоїлися на полі, а й забили перший
гол. Що було далі—важко  передати  словами.  Команди немов помінялися ролями: дебютант скидався на
впевненого лідера, лідер— на без­помічного  новачка.  Коли  пролунав  фінальний свисток арбітра, табло показувало
розгромний рахунок—8:0  на  користь  “Нових  Колумбів”.  Хто тільки не бив по воротах чемпіона! Хто
тільки не забивав голів— нападаючі, півзахис­ники, захисники, і як ефектно влітали у сітку м’ячі!
Команди вже давно залишили поле, футбо­лісти  встигли прийняти душ і переодягнутися, а ошелешені прихильники “Олімпіка”
все  ще  юрмилися  на  майдані  перед  стадіоном.  Одні  засмучено  обговорювали
сенсаційний резуль­тат,  інші  чекали  на  знайомих  футбольних  оглядачів:  може,  хоч  вони після
традиційної  прес-конференції  тренерів  розкриють  загадку?  Але  ті  й самі не
дістали переконливих пояс­нень.
Тренерові “Олімпіка” після такої гри вза­галі  не  було  чого  казати.  Він  знизав плечима й буркнув: нічого не розумію,
сталося якесь колективне запаморочення. За всіма показ­никами  його хлопці відмінно підготувалися до сезону, набагато краще, ніж торік:
адже  їм  доведеться  боротися  за Кубок чемпіонів, вони прагнули якомога раніше
досягти бойової фор­ми.  А  нуль  вісім?..  Недооцінили  суперників, не настроїлися належно на гру з
новачком, а коли схаменулися— було вже пізно. Та в свою команду він вірить, і, хоч їхнім наступним су­перником буде володар кубка країни, клуб іме­нитий, вони неодмінно виграють.
2
Не вельми говіркий був спочатку й тренер “Нових Колумбів” Енріке Манета. Стри­мано зауважив, що взагалі сподівався пере­могти,  виходячи,  так  би  мовити,  з одвічного фактору, що чемпіон недооцінить
новачків.   Але   такого   рахунку  не  чекав  навіть  він,  хоч  і  задоволений
надзвичайно: самовпевненість суперника треба карати якнайсуворіше.
Журналісти поспіхом записували ці тереве­ні, і тільки найдосвідченіший серед них, кот­рий  і  сам  свого часу успішно виступав у ролі тренера, Соді да Сільва, не йняв
віри пояс­ненням Манети. Злагоджена гра, що її про­демонстрували   сьогодні   “Нові   Колумби”,   не   могла  бути  наслідком  лише
несподіваного на­тхнення.  Да  Сільва  бачив  грамотно  підібраний  і  добре  тренований ансамбль
гравців,  щоправда,  без  яскравих  індивідуальностей.  Дочекавшись  паузи,  він
мовив:
—Припустимо,  ми  повірили  вам,  Енріке, тим більше, що знаємо вас багато років,
па­м’ятаємо  ваші  успіхи  і  невдачі.  Мене  цікавить  інше: ваші нинішні погляди на
футбол?
— Мої погляди? — Манета глянув на спів­розмовника  й  подумки  відзначив: “Старий лис щось чує, нема сумніву”, а вголос
відповів:—їх   зумовлено   становищем   нашого  клубу.  Він  ще  молодий  і  дуже  бідний,
орієнтуватися на придбання відомих чи перспективних молодих зірок—це  поки  що  не  для  нас.  Тому  у  мене був єдиний вихід: спробувати створити
команду-зірку. Не розумієте? Пояснюю. Як ви, пев­но, помітили, у нас нема чітко визначених со­лістів. Сьогодні чотири м’ячі забили нападаю­чі, стільки ж півзахисники й захисники. Наші основні принципи —захищатися  і  атакувати колективно, а бити по воротах мусить той, хто перебуває
у найсприятливішій позиції.
— Та це ж загальне правило! — заперечив да Сільва. — Так прагне діяти кожна команда, і трапляється, що голи забивають навіть цент­ральні захисники.
— Отож, саме трапляється, — багатозначно підніс вгору палець Манета. — У нашій коман­ді  це  не  примха  сліпого випадку, а закон гри. Я не хотів сьогодні, на старті
сезону, розкри­вати карти повністю, але, хай йому грець, ска­жу: в нас на озброєнні є двадцять дев’ять варі­антів   атаки.   Коли   хоч  один  з  них  розвивається  згідно  із  заздалегідь
опрацьованим  планом,  він  будь-що  завершиться  створенням  зручної для взяття
воріт позиції…
— Не смішіть нас, Енріке, ми не діти! — зауважив знову да Сільва. — Не можуть фут­болісти перетворитися на автоматичних вико­навців заздалегідь накреслених схем, грати, мов… музиканти по нотах.
— Згоден, не можуть, — кивнув головою на­ставник “Нових Колумбів”. — Там, де є зірки. Одержав м’яч, скажімо, Чест чи Бібі, і вся команда терпляче жде, що то утне наше сві­тило. Ніхто не знає, куди він піде, кому зро­бить передачу. Не те в нас. Хоч би в кого був м’яч, кожен гравець знає, що йому треба робити без м’яча, куди виходити, чого чекати, хто в тій чи тій ситуації має вдарити по во­ротах, навіть куди може чи мусить відскочити м’яч у разі неточного удару, де його перехо­пити чи добити у ворота. — І з несподіваним теплом у голосі Манета додав: — У мене чу­дові хлопці —не  примхливі,  слухняні, кожен робить тільки те, чого від нього вимагають, і не
більше.
— Але ж це якесь футбольне рабство!
— Або високий вияв свідомої ігрової дис­ципліни,  вважайте,  як  хочете.  Одне обіцяю твердо: ми ще не раз здивуємо вас,
двадцять дев’ять награних варіантів — не жарт.
— Останнє питання, — невгавав да Сіль­ва. —Це  вашому  клубові  належить  відеомагнітофон,  котрим  записували сьогоднішній
матч? І для чого вам запис цієї, вже минулої гри?
— Помітили все ж, — усміхнувся Манета. —Шкода,  саме  про  це  я  б не хотів розповідати. То наша новина, так би мовити,
невеликий секрет фірми.
— Енріке, викладайте все, як на сповіді, в рамках можливого, звичайно, — порадив да Сільва. — Знаєте, ваші колеги — народ досить забобонний, можуть висунути вимогу, щоб при­наймні в гостях вам не дозволяли встановлю­вати  поблизу  поля відеомаг. Так зроблять раз, удруге, втретє, і доведеться вам
відмовиться від своєї новинки.
— Боюсь, — озвався тренер переможців, —що  станеться  навпаки.  До  наступного туру всі команди матимуть відеомаги. Річ
винятково корисна, мені хотілося хоч трохи потримати її в секреті.
— Завтра неділя, — вів він далі майже замріяно, — мої хлопчики відпочиватимуть. А післязавтра рівно о дев’ятій нуль–нуль поч­неться детальний аналіз сьогоднішнього матчу. Як це робиться — ви добре знаєте: тренер бу­бонить свої зауваження, футболісти, нудьгую­чи, слухають його. І все ж нудно, аж у сон хи­лить.  Адже  через  півгодини  після  матчу,  та  ще переможного, тренер забуває
більшу половину того, що хотів сказати: під час гри робити но­татки  в  блокноті  ніколи.  От  і  виходить, що ламаного шеляга не вартий такий
аналіз: ви­вітрилися з пам’яті подробиці, забулися емо­ції, лишився тільки звичний набір слів: доб­ре — погано, вдало — невдало…
На обличчях журналістів з’явилися посміш­ки:  справді,  скільки вони бували в командах у понеділок, нічого путнього в тих
тренерських нотаціях не чули.
—А  тепер  уявіть  собі,  що аналіз матчу ведеться з допомогою відеомагнітофона й
те­левізора з екраном мало не на всю стіну! — з піднесенням виголосив Манета. — Можна не тільки відновити весь хід зустрічі. В разі по­треби  можна зупинитися на якомусь моменті, повернутися назад, прокрутити той чи
той  кадр  кілька  разів. 1 сам пригадаєш все, що хотів сказати хлопцям, та й їм
дуже корисно поба­чити себе в грі немов збоку, критичним погля­дом оцінити власні дії…
— Просто, як усе геніальне, — підбив під­сумок загальному подиву Соді да Сільва. — Енріке, ви новатор, стверджую це як ваш ко­лишній  колега. Адже й перед кожним матчем ви можете переглянути плівку, на якій
зафік­совано  чергового  суперника,  придивитися  до його тактики, скласти певний план
гри.
—Можемо,  але не робимо цього. Ви мене все ще не зрозуміли. Післязавтра ми будемо
аналізувати  сьогоднішній матч. Нас найменше цікавлять дії “Олімпіка”, хіба що в
ті момен­ти, коли ми відчули справжній опір. Голов­не —побачити  себе,  свої  помилки  й промахи, щоб постаратися надалі не повторювати
їх. А хто буде нашим наступним суперником, бай­дуже.  Тим  більше,  що  кожна  команда  може придумати якусь хитромудру новину,
котра зведе нанівець мою попередню установку грав­цям. Наше завдання зовсім інше: нав’язати су­перникові свою гру, продиктувати свою волю, а там уже його клопіт…
— М-мм, загадали ви нам загадку, — роз­думливо мовив да Сільва. —І  ще  прохання,  Енріке.  Можна и понеділок побувати у вашій команді на аналізі
гри?
— Соді, вибачте, мені дуже важко відмов­ляти саме вам, патріархові футбола. Але… поки що не можна, — твердо відказав Манета. —Ми  ще  зовсім  молодий  клуб,  але ми хочемо стати чемпіонами, і тому нам треба
багато чо­го  зберігати  в  таємниці.  Хоч  би  те,  що я кажу хлопцям, на що звертаю їхню
увагу. Розуміє­те, існує й методика аналізу гри, поки що вона — тільки моя.
3
Неділя випала не дуже весела —низько  нависли хмари, часом зривався холодний вітер із мжичкою. Одне слово, хоч
з дому не виходь.
Але, на диво випадковим свідкам, од приста­ні  відчалив невеликий прогулянковий катер з чотирма здорованями на борту й узяв
курс до Диявольського острова, що виднівся неподалік у затоці.
Ніхто не знав, як називається острів на­справді і чи є у нього назва взагалі. Ще не­давно  його  називали  островом  Жардіти:  на  трьох  зручних для висадки пляжах
бовваніли   великі  щити  з  написами:  “Приватна  власність  Жардіти.  Виходити
заборонено!” Дияволь­ським  острів  нарекли відтоді, як Жардіта-молодший надумав улаштувати тут місце
розваг  і  відпочинку.  Він  опорядив  пляжі,  поставив легкі будиночки, відкрив
атракціони  й літній ресторан. Можливо, цей клаптик суходолу й виправдав би своє
нове призначення. Та від­починок  закінчувався  у  ресторані чи поблизу нього в кафе, захмелілі керманичі
човнів, ка­терів, яхт часто врізалися суднами одне в од­не, кількість жертв на воді різко зросла. Від­повідно впала сума прибутків від охочих розважатися з такими наслідками, —і  вже  восьмий місяць Жардіта-молодший сповіщав про здачу острова разом з усіма
будівлями в орен­ду, щомісяця збавляючи суму. Вона дійшла вже того рівня, що стало ясно — далі знижу­вати нікуди.
У квартеті здорованів, які під дощем ви­садилися на Диявольському, можна було впіз­нати  тренера  “Нових  Колумбів”  Енріке  Манету,  його  молодшого  брата  Чезі,
президента  правління  клубу  та  скарбника. Певно, вони попередньо домовилися з
Жардітою, бо по­чували себе на острові повними господаря­ми: відмикаючи двері ключами з цілої в’язки, оглянули ресторан, кухню, найближчі буди­ночки. По оглядинах Енріке задоволено підсу­мував:
— Годиться, база чудова! Поставимо на га­лявині пару воріт, завеземо ще пару перенос­них — і мені більше нічого не треба, можу хоч завтра приступати до тренувань.
— Так, із нашим скромним бюджетом на нинішній сезон це просто знахідка, — погодив­ся й скарбник. — А повітря яке! Курорт, та й годі…
— Справді, кращого не знайдеш, — підтри­мав скарбника й свого старшого брата Чезі Манета. — Тільки доведеться ось там, на пагор­ку, спорудити вишку. Місце високе, звідти бу­де видно кожну посудину, яка непомітно при­стане до берега.
— Ви боїтеся, що нас украдуть? — реготнув президент клубу.
— Бог з вами, Хельмут, кому ми потрібні і для чого? — засміявся й Чезі. — Як завжди, я турбуюся про те, щоб зберегти секрети нашого  Енріке. Вчорашня прес-конференція вельми зацікавила всіх: подивіться, що
пишуть  газети.  Впевнений, що тренери інших команд дали б скільки завгодно, аби
хоч раз невидим­кою побувати на аналізі гри.
— Он воно що! — озвався президент. — Але ж підійти непомітно до цієї веранди, — а ігри аналізуватимуться, мабуть, тут, — не­можливо…
— Шановний Хельмут, ви мене дивуєте, — докірливо й трохи насмішкувато похитав го­ловою Чезі. — У вашому віці, на вашій посаді, та ще й маючи діло зі мною, слід уже навчи­тися поважати неперевершені можливості су­часної  техніки.  Навіщо  підкрадатися  впритул  до  веранди,  ризикуючи дістати
ціпком по спи­ні?  Ви знаєте, що таке спрямований мікрофон? Він дозволяє ось зараз, у що мить,
підслухати  й  записати  нашу розмову на плівку з відстані чотириста метрів. Нам
ще доведеться перед по­чатком кожного обговорення спеціально про­чісувати острів.
Президент уважно поглянув па молодшого Манету, спитав:
—Скажіть  чесно,  тільки  цілком  чесно:  ви оце навмисне намалювали таку страшну
кар­тину,  щоб  підвищити  собі  ціну?  Я  гадаю, рано чи пізно метод аналізу вашого
брата стане ві­домий  суперникам,  це  в  основному  справа  часу. Полювати за нами почнуть уже
завтра, в по­неділок.  Можна  зробити  так,  як передбачаєте ви. Можна й простіше. Наприклад,
підкупити  за  добрі  гроші  когось  із  наших  футболістів,  він  запише все на
мікромагнітофон.  Але ж Енріке говорить переважно звичайні речі, тільки довше за
інших тренерів; правду знаємо лише ми з вами.
— Так-то воно так, — мовив Чезі, задумли­во докусюючи зірвану стеблинку. — І щодо під­вищення  ціни  ви теж маєте рацію, Хельмут, тільки про це трохи пізніше. Головне
ж поля­гає в тому, що не можна вважати всіх за дур­нів.  Коли  розумний  тренер стане свідком двох-трьох аналізів та ще й перегляне
свій  запис  матчу  з  нами,  він  може здогадатися, що не такий уже й геній мій
братик,  що  йому дуже допомагає ще хтось або щось. Можливо, мій ящик. Полювання
за нами не тільки посилить­ся, його поведуть іншими методами, а це вель­ми  небажано.  Ось  чому  доведеться  в нашій команді відновити деякі стародавні
олімпійські   звичаї:   як  колись  древні  виходили  на  старт,  так  тепер  на
обговорення ігор кожен футболіст приходитиме в чому мати народила і одержу­ватиме  особисто  у  мене  свій халат. Нікому жодних винятків! І сторожову вишку
теж до­ведеться звести, так буде надійніше.
— Ну, це дрібниці, це завжди можна зро­бити, — кивнув президент. — Мені здається, за­раз у вас на думці щось складніше. Давайте, Чезі, переходьте до справи.
— Ви на диво здогадливі, Хельмут, — від­повів молодший Манета, зручніше вмощуючись на бильцях веранди. — Я б хотів дістати скромну прибавку до раніше обумовлених сум. Ска­жімо, в розмірі п’яти тисяч…
— На місяць? — квапливо спитав скарб­ник.
— Ні, за кожен матч, — відказав Чезі й підкреслив: — За кожен виграний матч. Зрозуміло, передусім за вчорашній, сенсаційний.
Над  верандою  запанувала  гнітюча  тиша.  Чезі  так само спокійно, як і раніше,
жував зірвану стеблинку, його старший брат здавав­ся безстороннім, а президент і скарбник роз­гублено перезиралися. Після блискучої пере­моги над чемпіоном країни вони нюхом досвід­чених бізнесменів відчули, що цей пройдисвіт вимагатиме надвишки.
Гадали, він попросить п’ять, ну вісім тисяч на місяць. Але зажадати п’ять тисяч за кожну перемогу!..
— Вибачте, Чезі, але це занадто, — першим оговтався скарбник. — Це… справжнє пограбу­вання клубу. Двадцять матчів за сезон, сто тисяч!..
— Даг, я знаю, що ви вмієте дуже добре й швидко рахувати, — урвав його молодший Манета. —Та  є одне мудре правило: хай кожен лічить гроші у власній кишені, не турбуйтеся
надто за клуб. Я також дещо прикинув,— він поклав на стіл перед президентом змережаний цифрами аркуш паперу. — Після вчорашньої сенсації і ще двох–трьох таких же гучних перемог, — а вони будуть, — це не викликає сумніву, нам не бракуватиме глядачів ні вдо­ма, ні в гостях. Погляньте, там усе підрахова­но: прибутки клубу, отже, й ваші зростуть при­наймні втричі, якщо не в п’ять  разів.  Ви  ніколи в житті не могли сподіватися на такий бізнес, Хельмут, і
ви теж, Даг. Як бачите, гра варта свічок.
— Ну, а коли ми не погодимося? — ледь витиснув із себе президент.
—Силувати  не  буду. Тільки у вас нема іншого виходу. Адже завтра я можу податися
хоч  би  до  того  ж “Олімпіка”. Бони погодяться й на кращі для мене умови, вони
багатші  за  вас.  Тим більше, що їм уже сьогодні не дає спокою думка про реванш
за  вчорашню  ганьбу.  А  я можу забезпечити хіба ж такий реванш! На шістнадцять
нуль!
— Чезі, у вас не виникала думка, що ви в наших руках? — зненацька єхидно при­мружився скарбник. — Що ми можемо зібра­ти прес-конференцію й докладно розповісти все?
— Ні, не виникала, тому що ви на це ні­коли не зважитеся, — насмішкувато відповів молодший Манета. — Бо, по-перше, тоді клуб негайно розженуть, та ще й з великим скан­далом,  а  вам назавжди заборонять пастися в спорті. Розумієте? По-друге, нічого
доклад­ного  про  мене  розповісти ви не можете. Що, у вас є схема мого винаходу? Нема.
Ви  знаєте  хоч  би  загальний  принцип?  Не знаєте. І навіть наймудріші світила
науки,  запрошені на роль експертів, не допоможуть вам. Те, що зробив я, поки що
за межами спроможностей людсько­го розуму, доступне лише окремому видатному генієві, тобто — мені. Зрозуміло? І коли я зли­гався з вами, то тільки тому, що тут уже пра­цював  Енріке.  А  мені  дуже хотілося поставити на ноги себе, свого брата і, на
жаль, разом з тим і вас.
У  Чезі  Манети, як і в кожної людини, була всього одна пара рук. Та в цю мить і
прези­дент,  і скарбник відчули на горлі його довгі цупкі пальці, його залізну хватку.
Подумати тільки: п’ять  тисяч  за  матч!  Вони,  фундатори клубу, вже давно вирахували свої можливі
прибутки, одкраювати звідти й віддавати ко­мусь таку суму було чистим безумством. І ко­му? За що? Якомусь винахідникові за якийсь, — він і сам так каже, — загадковий ящик, прин­цип дії котрого годі навіть збагнути звичайним людям!
— Отже, як вирішимо? — спитав Чезі, див­лячись на сумовиті обличчя фундаторів, на їх­ні пальці, що нервово тремтіли, немов перема­цували втрачені банкноти.
— Хіба ми можемо щось вирішувати? —безпомічно  стенув  плечима  президент  клубу,  обдарувавши обох братів по черзі
далеко не люб’язним поглядом. — Ви взяли нас мертвою хваткою, хоч-не-хоч, мусимо погодитися на ва­шу вимогу, хай яка вона безсоромна.
— От і гаразд! — підбив підсумок торгови­щу молодший Манета, вдаючи, що не помітив ущипливості президента. — Є, правда, ще кіль­ка  уточнень.  Гроші  ви передаєте мені одразу після матчу, жодних затримок я не
визнаю.  Притому з рук у руки, без розписок чи інших документів. Досить з мене й
тих податків, що я сплачую, ці суми мають бути засекречені. І запам’ятайте: наважитеся хоч раз порушити нашу сьогоднішню джентльменську угоду —я  вам  такого  натворю на футбольному полі, що з вас уся країна сміятиметься! А
тепер поїха­ли. Я змерз, хочу на берег, до тепла, до смач­них страв і вина. Обід уже замовлений, — він поглянув на годинник, — і через півгодини буде на столі…
4
Другий  тур  чемпіонату  також  склався на користь “Нових Колумбів”. І не тільки
тому, що вони розгромили наступного супер­ника, забивши п’ять “сухих” м’ячів. Дотримав слова й тренер “Олімпіка”, його підопічні лег­ко,  переконливо,  в  своєму  витонченому  стилі  переграли  володарів  кубка із
солідним ра­хунком  5:1.  Знову  на  висоті  був найкращий бомбардир країни Ірвінг Чест: він
забив чоти­ри голи і втішив уболівальників майстерними фінтами.
Дізнавшись  про  цей  результат,  Чезі  весело  підморгнув  президентові клубу й
скарбникові: а ви плакали за грошима, називали мене гра­біжником!  Тепер  усі  ще  раз  пересвідчилися  в нашій силі. Адже чемпіон добре
підготував­ся  до  сезону,  і  коли ми завдали йому поразки, то це не примха випадку. Тепер
глядачів не бракуватиме, встигайте тільки відкривати до­даткові  каси  і  не  соромтеся продавати квитки на не пронумеровані місця. Та й
ціни можна підняти до максимуму, якщо вашу зажерли­вість ще не вгамовано.
Молодший Манета не помилився. Відтоді хоч де виступали “Нові Колумби” — стадіони не могли вмістити всіх, хто хотів туди потра­пити; щоб запобігти тисняві й каліцтвам, по­ліція   обмежувала   продаж  квитків  для  стояння.  Земляки  “Колумбів”  ночами
тупцювали в чер­гах,  аби  подивитися  на  полі своїх хлопців, яких знали чи не з дитинства, але
навіть   у   найсміливіших  мріях  не  могли  припустити,  що  ті  внесуть  таке
збентеження в світ футбола. Убо­лівальникам  інших  міст  було  не  менш  цікаво хоч раз, хоч краєм ока побачити
команду,  що здійснила фантастичний стрибок з невідомості в лідери національного
чемпіонату, один по одному перемагаючи уславлені клуби.
Газети  дружно  співали осанну Енріке Манеті, цьому великому новаторові футбола.
Прес-конференції,  котрі  він  проводив,  збирали  безліч  люду:  всім  хотілося
вивідати  якомога  більше  про  його  тренерські  секрети, почути його думку про
становище в турнірній таблиці, знати його оцінку суперників. Знамениті огля­дачі  ладні  були  дати  клятву  на  біблії,  що  все почуте заберуть із собою в
могилу, тільки б вельмишановний док дозволив їм зазирнути у святе святих— аналіз гри. Енріке ввічливо, але твердо відмовляв усім.
Він-бо  розумів:  що  довше  вдасться  зберегти  ореол таємничості навкруг своїх
методів, то більший буде загальний інтерес до виступів команди.
Уже знайшовся привід і посміятися.
Поширилася байка, нібито в “Нових Колум­біє” є талісман — білорожева шапочка з пом­пончиком,  у  якій  від  самого  початку  сезону незмінно виходив на матчі їхній
тренер. Варто її забути чи загубити, і тоді програш немину­чий. Шапочка надійно оберігає гравців від по­разки, а запасні не зводять з неї очей, щоб часом хтось не поцупив.
Звичайно, всерйоз ніхто не брав цих бала­чок  до  уваги,  зате  у  великі можливості відеомагнітофона повірили наставники
всіх  команд. Скориставшись з багатющих можливостей відеозапису, відтвореного на
екранах великих телевізорів, більшість тренерів призналися: до­сі  працювали  немов  навпомацки, а тепер разом із футболістами побачили все, що
діється на полі, новими очима. Шкода тільки—не  вони  перші  додумалися  до  цього і, отже, відстали від Манети. У нього вже
склався певний метод, їм ще доводиться шукати.
Пошуки, щоправда, не відзначалися оригі­нальністю.  Відтоді  як  Диявольський  острів  став  тренувальною  базою  “Нових
Колумбів”, побли­зу  нього  щодня  кружляло  надто  багато  човнів,  катерів,  яхт,  їхні екіпажі
становили переважно закохані юнак і дівчина, часом— аматори ри­боловлі.  Та  варто  було  заглянути в першу-ліпшу посудину, і на очі потрапляло
таке,  що  аж  ніяк  не  могло  знадобитися  ні  закоханим,  ні  рибалкам: чи то
спрямований мікрофон, чи снайперська рушниця, яка замість куль стріля­ла мініатюрними радіопередавачами.
Як  і  передбачав  президент,  траплялися й спроби підкупу футболістів, особливо
моло­дих та запасних. Тільки пронеси мікромагнітофон, зроби запис, передай нам —і  на  тобі  без  свідків,  з  рук  у руки, кругленьку суму, котрої не заробиш у
команді  за  рік.  Та  “Нові  Колумби”,  навіть ті, хто перебував ще в глибокому
запасі,  зберігали  героїчну  вірність  своєму  клубу.  Хлопцям  дуже подобалося
становище  лідерів  чемпіонату,  вони повірили у свою зірку і не хотіли хай і за
грубі гроші втратити май­бутню славу.
Тоді  керівники  старих  багатих  клубів, щоб зупинити переможну ходу дебютанта,
зважи­лися на останній крок —по  одному  розкупити  “Колумбів”.  Байдуже,  чи  потрібен зараз якийсь гравець.
Головне, спільними зусиллями розва­лити ансамбль, вирвати з нього якнайбільше виконавців двадцяти дев’яти награних варіан­тів Енріке Манети, хай шукає і навчає но­вих.
Доки  агенти  кружляли навколо команди, стараючись добрати ключі до футболістів,
тре­нерові  лідера,  сам  того  не  бажаючи,  зненацька  допоміг  Соді да Сільва. По
закінченні  першого  кола  чемпіонату  він  виступив  з  величезним  оглядом під
промовистою  назвою  “Що  ж це діється?” Як писав автор, таблицю очолено твердо,
бо проти стопроцентного результату в очках і солідного балансу м’язів нічого не заперечиш. Але чи відкрив Енріке Манета щось нове у футболі?
Патріарх  оглядачів,  який  свого  часу  був  керманичем  національної  збірної,
відповідав  на власне запитання негативно. Він віддавав належне знахідці Манети,
його вмінню створи­ти злагоджений ансамбль, награти результа­тивні  комбінації.  Да  Сільва припускав, що “Нові Колумби” стануть у нинішньому
сезоні  чемпіонами країни (надто великий відрив од суперників), навіть досягнуть
певних успіхів у міжнародних турнірах. Та в головному— у зміцненні збірної країни —ні  сам  Манета,  ні  його  вихованці, на жаль, нічим не допоможуть вітчизняному
футболу.  Кажіть там хоч що, а треба визнати очевидне: у лідера нема зірок, нема
віртуозів  тієї  найвищої  проби,  на  яких  можна покладати сподівання в матчах
світово­го  рівня.  Да  Сільва, не побоявшись образити лідерів, авторитетно стверджував,
що  майже  всі  футболісти  “Нових Колумбів”, за винятком хіба що воротаря Свєта
Мартича, годяться ли­ше  для  свого  клубу;  в  будь-якій іншій класній команді їм уготовано тривале,
коди по довічне животіння на лаві запасних…
Далі Манета не став читати, засміявся й мовив:
— Я хочу, хлопчики, щоб ви добре поду­мали над цими словами! А найбільше ті з вас, біля котрих в’ються улесливі джентльмени з ін­ших клубів.
Застереження, видруковане багатомільйон­ним тиражем, було вельми до речі. Адже най­старшому  з “Колумбів” двадцять чотири роки, в такому віці дуже хочеться грати у
футбол,  щотижня  виходити  на  поле,  а  не  скніти  на лаві запасних бодай і в
найкращій  команді.  Та  й  гроші  обіцяють добрі… Так, у багатьох клубах платня
поки  що набагато вища, ніж у них. Але день у день зростає популярність команди,
збільшуються  прибутки  і  відтак  преміальні  за  кожен  виграний  матч. За цим
пильнує їхній тренер, не дозволяє обходити своїх хлопчиків, і найкраще— триматися його…
5
Малий не розумів, чому на один з голов­них матчів сезону — зустріч “Нових Ко­лумбів” і “Вовків” —тренер  Джордж  Гріні взяв з собою саме його, молодшого запасного гравця. Він не
замислювався над цим, а просто радів: зрештою випала нагода побачити загад­кового  лідера!  Тому  він  завчасно  прийшов  до  правління  клубу,  всміхнувся
блискучому лімузинові дока, присів біля відчиненого вікна і не­сподівано  став  свідком  цікавої  розмови  Гріпі з президентом “Оранжевих”. Той
вручив тре­нерові квитки на матч і спитав:
—Все,  Джордж? Більше вам нічого не треба? Не соромтеся, вимагайте, в такому ділі
ми не пошкодуємо витрат. Може, знадобляться ще помічники?
— Досить одного Тоні, —відповів  Гріні,  який ніколи не звав хлопчину його вуличним прізвиськом, завжди
тільки на ім’я. —Операція  делікатна,  не варто привертати уваги до себе. Хтось третій може стати
зайвим чи навіть за­вадити.
— Ну, хай береже вас всевишній! — поба­жав президент “Оранжевих” і зітхнув: —Ви  навіть  не уявляєте, Джордж, як я бажаю вам удачі! Як хочу, щоб ви розгадали
нареш­ті таємницю Манети і виграли в його команди!
— Розгадати таємницю? — Гріні на якийсь час змовк. — Мабуть, з першої спроби буде важко. Навіть мені. Хоч я про дещо вже й здо­гадуюся.  Після  матчу  з  “Вовками”  Манета виступає проти “Фіалок”. Проти мого
молод­шого  брата.  Там  я  дещо  перевірю.  Далі  буде  зустріч  з  “ФК-14”,  із моїм
середульшим  братом.  Тоді постараюся уточнити все остаточно. Ну, а наступна гра
наша. Держу парі на будь-яку суму— ми переможемо…
— Джордж, любий, з радістю! — вигукнув шеф. —Вісім  тисяч  вас  влаштовують?  Давайте запишемо, так певніше. І якщо виграєте,
сло­во джентльмена, я подвою суму.
— Ловлю вас на слові, — весело озвався Гріні. — Мені залишається одне — перемогти. Адже в закладі стоїть мій місячний заробіток!
Через  кілька  хвилин Джордж Гріні вийшов з правління клубу, весело привітався з
Малим, сів за кермо свого шикарного лімузина, кивнув хлопчині на місце поруч—і   вони  рушили.  Підслухана  розмова  дуже  зацікавила  Малого:  їхній  тренер
збирається обіграти непереможно­го  лідера! Тільки чого в цю своєрідну розвідку він узяв з собою саме його? Адже
зараз на ла­ві запасних через травми опинилися найдосвідченіші гравці “Оранжевих” —уславлений  на  весь  світ  нападаючий Бібі та захисник Далберг. Хто-хто, а вони
могли б побачити куди біль­ше,  їм  було  б  що  підказати  тренерові. А може, річ у тому, що Гріні помітив
колись хлопця на пляжі, сам привів до команди—і  відтоді  всі  вважають  його за улюбленця тренера? Ось він і взяв Малого, щоб
веселіше було в дале­кій подорожі…
До мети залишалося ще добрих півгодини їзди, коли док раптом з’їхав з шосе до зелено­го  гайка,  спинив  машину. Підкріпилися кавою з сендвічами, трохи перепочили. А
потім  Гріні  дістав  невелику  валізку, відкрив її, наклеїв собі вуса та бороду
віником, одразу ставши не­впізнанним.  Запропонував і Малому наклеїти тонкі вусики й довгі баки. Поглянув,
задово­лено всміхнувся і нараз спитав:
— Тоні, ти ще не втратив свого фаху оста­точно?
Щоки юнака спалахнули рум’янцем:  тренер  натякнув  на  недавнє минуле віртуозного “ширмача”, кишенькового
злодія. Гріні обійняв йо­го, поплескав по плечу:
—Не  ображайся  па мене, синку. Я не хотів завдати тобі прикрості. Але мені конче
потріб­на твоя допомога. Точніше, допомога того, ко­лишнього  Малого.  Ти  чув,  звісно,  байку  про чарівну шапочку Манети? Так от,
Тоні,  сьогодні  вона мусить стати моєю. За всяку ціну! І я просто не бачу іншої
можливості. Не запро­шувати  ж  для  цього  професіонала.  Та  й  ніхто не повинен знати, що талісман
“Нових Колумбів” у мене.
Малий тяжко зітхнув. Він був такий вдяч­ний  цьому  симпатичному доброму чоловікові, президентові клубу, всій команді за
те, що за­брали його з вулиці, взяли спочатку в учні, а тепер — і на місце запасного. Він починав потроху забувати про те ремесло, котрим мимо­волі  годувався,  коли  підлітком залишився без батьків. І ось тренер, його бог,
його взірець, нагадав. Мабуть, йому й справді дуже потріб­на  шапочка  цього  Манети.  Ну,  що  ж,  тренерові  не  відмовиш. І Малий почав
ворушити паль­цями,  заздалегідь  розминати  їх,  як робив це, коли готувався перевірити вміст
чужих ки­шень.
Незабаром прибули вони на стадіон “Вов­ків”. Гріні ще поцікавився, чи не треба допо­могти Тоні якимось маневром, скажімо — від­вернути  на  мить увагу Манети, хоч навіть замаскованим не хотілося б потрапляти
тому на очі. Тепер усміхнувся Малий: ідіть на міс­це і чекайте, то мій клопіт. За п’ять  хвилин  до  початку  гри  він сів поруч, а ще через мить Гріні відчув, що в
його кишені опинилося щось стороннє.
— Дякую, Тоні, щиро дякую! — стиха мо­вив тренер. — Я нікому не скажу й слова. І, думаю, більше таких завдань ти не дістава­тимеш.
Малий  не  встиг  відповісти  нічого,  тільки  отетеріло  роззявив рота. Команди
вийшли  на  поле,  позаду  “Нових Колумбів”, даючи останні вказівки, йшов Енріке
Манета— і на його го­лові  була…  та сама білорожева шапочка! Гріні здивовано глянув на Малого, сунув
руку до кишені. Його пальці відчули товсті рядки гру­бого ручного в’язання. Більше того: він нама­цав і те, на що сподівався, й відтак заспокоїв хлопця:
— Все гаразд, Тоні. Шапочка на місці.
— Я в перерві…
—Ти  в  перерві не відійдеш ні на крок. Друга шапочка мені ні до чого. Хай думає,
що цю забув дома. Чи загубив. Так краще для мене. І для нашої команди.
Почалася гра, і Малий забув про всі та­лісмани   на   світі.   “Вовки”   виступали   на   своєму   полі,  перед  своїми
уболівальниками— і запро­понували одразу такий шалений темп, ніби намірялися розтерзати й з’їсти суперників жив­цем.  Гра  з  першої  ж  хвилини  стала до краю жорсткою, різкою, часом відверто
грубою: що­миті  лунав  свисток  арбітра,  щедро сипалися зауваження й попередження. А далі
все  пішло  так, як бувало, коли вірити газетним звітам, і в попередніх матчах з
участю лідера. На п’ят­надцяту хвилину “Нові Колумби” цілком роз­гадали  тактичний малюнок гри суперників і почали розвивати свої грізні атакуючі
варі­анти.  Незабаром  один  з  їхніх  центрфорвардів чисто, немов в учбовому фільмі,
вийшов сам на сам з воротарем “Вовків”, і той не зміг уже нічим зарадити.


— Так, здається, я не помилився, — задум­ливо мовив Гріні.
— Про що ви? — перепитав Малий.
Гріні немов прокинувся від сну, злякано озирнувся, відповів:
— Так, нічого. Добре на перехопленні діють…
І правда, “Колумби” безпомилково перехоп­лювали м’ячі, які їхні супротивники адресу­вали від захисту до півзахисту, від півзахис­ту — нападаючим. Здавалося, вони підсвідомо вгадували, кому буде передано м’яч, передба­чали  найхитромудріші комбінації “Вовків” і руйнували їх ще на далеких підступах
до  своїх  воріт.  Коли  ж  переходили  в атаку самі, визначити її розвиток було
майже неможли­во. Окремі передачі на перший погляд здава­лися  безглуздими,  але  неодмінно  знаходили  вільного  гравця,  що перебував у
найвигіднішій позиції. Трибуни стогнали від досади: зав­жди грізні у себе вдома “Вовки” зараз скида­лися на безрогих ягнят, у їхніх воротах опини­лося шість “сухих” м’ячів, по три в кожному таймі.
Ніколи ще вони не програвали на своєму полі з таким розгромним рахунком.
— Знаменита команда! — вигукнув Малий, коли вони з тренером знову залишилися вдвох у машині. — Не уявляю, як ми зможемо вигра­ти в них.
— Тоні, хлопчику мій, до тебе одне прохан­ня, — поблажливо озвався Гріні. —Не  панікуй,  добре?  І не наводь паніки на команду. Забудь про своє захоплення.
Ми повинні твердити одне: з шести м’ячів п’ять — випадкові…
— Але ж…
— Тоні, жодного “але ж”! — у голосі тре­нера почулися владні нотки.— Даю слово: ми переможемо їх. І з дуже переконливим рахун­ком.  Для цього ми й їздили сюди. І ти мені здорово, дуже здорово допоміг! Тепер
допомо­жеш ще раз. Пам’ятай: з шести м’ячів п’ять — випадкові. Наші хлопці повинні вийти на гру з вірою в перемогу…
6
Ніхто, — зрозуміло, крім керівництва клу­бу “Оранжевих” та Малого, —не  знав  про  поїздку  Джорджа  Гріні на матч “Нових Колумбів” з “Вовками”, про
його дивні слова на три­буні  і  незначний трофей, який здобув для свого тренера Тоні. У зеніті слави не
здогаду­валися  ні  про  що  й  брати  Манета.  Щоправда, пропажа однієї з двох чарівних
шапочок Енріке занепокоїла Чезі, але тут він був безси­лий;  старший  брат  одвіку  губив носовики, запальнички, гаманці; рано чи пізно
мусило статися це й з шапочкою. На те, щоб повер­нути її, годі було сподіватися. Хто з уболіваль­ників добровільно віддасть таку коштовну па­м’ятку!  До того ж у будь-кого з колекціонерів незвичайних сувенірів можна зірвати
за неї солідний куш.
Білорожева   шапочка,   однак,  і  справді  була  переможним  талісманом  “Нових
Колумбів”. І хоч її заміна не позначилася на виступі про­ти “Вовків”, уже в зустрічі з “Фіалками” ста­лася  перша  сенсація.  Непробивний досі захист “Колумбів” раптом дав тріщину, у
ворота Свєта Мартича влетів перший гол. І коли! На два­дцятій хвилині, що аж ніяк не відповідало хо­ду  всіх  попередніх  матчів:  на  цей  час  хлопці Манети завжди міцно володіли
ініціативою,  диктували  суперникам  свою волю. Відігралися вони лише за хвилину
до перерви, а другий гол провели наприкінці гри.
Оглядачів  цей результат дещо спантеличив. “Фіалки” невдало почали сезон, кілька
їхніх провідних гравців тільки-но повернулися на по­ле  після  хвороби і не встигли набути форми. Всі були переконані, що вихованців
Тома Гріні, наймолодшого з трьох братів-тренерів, “Но­ві Колумби” розтрощать з двозначним рахун­ком.  Аж  раптом така несподіванка! Зійшлися на тому, що попередні матчі втомили
футболі­стів, їм треба перепочити, і тоді вони пока­жуть себе знову.
Та  чергова  зустріч,  з  клубом  “ФК-14”,  скінчилася  ще  несподіваніше: лідер
втратив перше очко. Підопічні Чарлза Гріні, середуль­шого  брата, перевершили самих себе. І хоч як старалися “Нові Колумби”, вони так
і не змог­ли стати господарями становища. Щось роз­ладналося  в  добре  відрегульованому механізмі: не та була точність передач, не
так упевнено, як завжди, перехоплювали гравці м’яч. Перший гол Свєт Мартич, котрого вже називали як май­бутнього воротаря збірної країни, пропустив у середині першого тайму, другий — одразу після перерви. Лийте за десять хвилин до кін­ця “Колумби” заграли потужно, напористо й зуміли зрівняти рахунок.
Ось  тоді президент клубу “Оранжевих”, який був на тому матчі, в розмові з одним
молодим оглядачем наче випадково кинув фра­зу:  мовляв, усе закономірно, справжні знавці на таке й чекали. Він розповів про
поїздку  Джорджа  Гріні  на  гру з “Вовками”, про його спостереження й висновки,
якими  Джордж  без  сумніву  поділився  з  братами.  І  на  завершення  запросив
співрозмовника стати свідком сенса­ції,  що станеться наступної суботи. У цих двох зустрічах Гріні дещо перевірив і
тепер цілком певен: його вихованці зупинять переможну хо­ду лідера. Але тут, ніби схаменувшись, прези­дент  попросив,  щоб  розмова  залишилася  між  ними, краще розповісти все після
перемоги “Оранжевих”.
Недарма кажуть: слово —не  горобець. Хіба міг оглядач протягом цілого тижня зберігати в своєму блокноті
такий матеріал! Уже другого дня він докладно описав розмову, прикрасив­ши її й своїми досить оригінальними розду­мами.  Звичайно,  президент  може  образитися,  та  коли це й справді секрет, не
треба було те­ревенити зайве.
Однак ні президент “Оранжевих”, ні Джордж Гріні не образилися на молодого ог­лядача. Навпаки, прочитавши його витвір, обидва радо засміялися.
— Ви молодець, шеф! — задоволено сказав Гріні. — Надіслати такий привіт суперникові завжди добре. Тим більше перед відповідаль­ною  грою.  Хай  почухають  собі  потилицю.  Ми  тим часом приготуємо невеличкий
сюрприз…
7
Чи варто казати, що в день зустрічі “Оранжевих” з “Новими Колумбами” сто­тисячний стадіон господарів поля був перепов­нений.  Два  яруси  просторих  трибун  не  могли  вмістити  всіх  глядачів;  хто
примостився на сходах, вважав себе за щасливця. Юрби уболі­вальників влаштували демонстрацію, вимагаю­чи  дозволу  транслювати  матч  по  телебаченню.  Ще  б пак: Джордж Гріні, чи не
головний пре­тендент  на місце тренера збірної, заповзявся спинити лідера! Можна собі уявити,
що діяти­меться  на полі, який то буде футбол! Адже сьогоднішні суперники Манети йдуть на
дру­гому місці, це одна з найкращих команд краї­ни. Щоправда, вони набрали на п’ять очок менше за “Колумбів”, але на три очка випере­джають “Олімпік”.
Цього дня відбувалося ще кілька поєдин­ків,  від котрих залежав розподіл місць перед закінченням першого кола. Та майже
всі відо­мі й не дуже відомі оглядачі обрали один марш­рут —у  гості  до  “Оранжевих”.  Був  серед  них  і Соді да Сільва. Він високо ставив
тренерську майстерність Джорджа Гріні, знав його обе­режність і розумів: якщо Джордж впевнений у перемозі — матч варто подивитися.
— Ну, чим же ви нас сьогодні здивуєте? — спитав він уже на стадіоні. — Два слова, по секрету.
Гріні  відповів виразним поглядом за його спину. Там щільним колом стояли колеги
да Сільви з блокнотами й мікрофонами напогото­ві.  Лукаво  підморгнувши,  він  потягнув  Соді  за  собою  до роздягальні, куди
звичайно вхід жур­налістам суворо заборонено… Футболісти го­тувалися  до  матчу  весело,  пересміювалися і жартували, наче перед другорядною
грою. Да Сільва побачив: упевнений не тільки сам тре­нер,  він  глибоко  переконав  і  своїх  хлопців.  До  того ж повернувся на поле
диригент команди—неперевершений  Бібі.  І  коли  Джордж  приберіг ще й якусь несподіванку, “Новим
Колумбам” справді буде непереливки.
Тим  часом Гріні, весь час озираючись, завів супутника у найвіддаленіший куточок
коридора, під сходи.
— Ви немов боїтеся, що нас хтось підслу­хає, — зауважив той.
— В наш час усе можливе, — озвався Гріні майже пошепки. — Хоч тут якщо хтось і може когось підслухати, то швидше я, аніж мене.
Він засміявся з власного дотепу, а далі мо­вив серйозно:
—Соді,  як  завжди, нікому й пари з вуст. Хочете знати, як розвиватимуться події?
Ми  відкриємо  рахунок,  поведемо  гру. Весь перший тайм буде наш. У другому… Я,
мабуть,  трохи  поекспериментую.  Будьте  особливо  пильні. Манеті мають удатися
кілька атак. Тільки на ближньому до нас краї. Тоді мої хлопці мати­муть  кращі  шанси на протилежному. Та після сімдесятої хвилини гра знову цілком
моя.  От  і  все.  І ще раз дуже прошу, Соді: у звіті про матч ні слова про нашу
розмову. Це я по­дружньому розповів тільки вам. Навіть наш шеф не в курсі.
—Домовлено,  Джордж.  Бажаю успіху, хоч, сказати відверто, я не зовсім утямкував,
що до чого. Особливо у вашій розкладці за таймами й хвилинами, старий лис…
Доки  журналісти  полювали  за  тренерами,  намагаючись  дізнатися  про  можливі
тактичні  сюрпризи,  між  керівництвом  клубу  “Нові Ко-лумби” та адміністрацією
стадіону “Оранже­вих” стався тихий, прихований від сторонньо­го ока скандал, у якому головна роль нале­жала молодшому Манеті.
Як і на інших іграх, Чезі хотів поставити свій  відеомагнітофон  щонайближче до бокової лінії поля і навпроти центральної,
звідки  була  однакова  відстань  до обох воріт. Однак йому запропонували зовсім
інше місце— далечень­ко  від  поля,  на спеціальному майданчику за трибунами першого ярусу, зліва від
ложі  для  почесних  гостей. Чезі заперечував, домагався свого: в окремі моменти
треба  мати  великі  плани,  з  такої  відстані їх не отримаєш або ж вони будуть
недосить   якісні.   Проте   йому   враз   довели   чудові  можливості  сучасної
довгофокусної оптики, розрахованої і на більший мет­раж.  До  того  ж  відеомагнітофон  “Оранжевих”  встановлено  на  такому  самому
майданчику,  тільки  праворуч  від ложі. І, тут ми готові піти назустріч, якщо в
якомусь таймі вельмишанов­ний гість захоче бути ближче до своїх воріт, його апарат одразу ж перенесуть.
На  жаль,  адміністрація  більше  нічим  не  може  зарадити.  їхній стадіон суто
футбольний, навколо поля нема бігової доріжки, відтак ко­ли   поставити   два   відеомагнітофони   на  самій  межі,  це  дуже  заважатиме
уболівальникам—і  невідомо,  до  чого  призведе незадоволення публіки: глядачі сьогодні до краю
збуджені. Та й ударом м’яча  з  такої  близької  відстані  можна понівечити дорогий апарат, а платити за
нього  адміністрація,  вибачайте,  не  згодна. Аргументи були вагомі, Чезі мусив
скапітулювати.
Нарешті команди вийшли на поле для роз­минки.  Джордж  Гріні  поглянув угору, побачив обидва відеомагнітофони на раніше
визначених місцях, задоволено всміхнувся і хитро погля­нув  на  Енріке  Манету.  Той був явно роздратований, щось злісно шепотів у вухо
президен­тові  свого  клубу,  котрий тільки безпомічно розводив руками: мовляв, що вдієш,
виступає­мо не дома — в гостях, а до чужого монастиря із своїм уставом не ходять. Та ось Енріке вдяг­нув  свою  славнозвісну шапочку, за мить його обличчя просяяло, він теж звів очі
вгору і по­бачив, як Чезі заспокійливо підніс руку: мов­ляв, усе гаразд. Гріні стежив за цією панто­мімою, і знову на його обличчі майнула по­смішка.
Почався матч —і,  певно,  не  було на ньому глядача, уважнішого за Соді да Сільву. Як і обіцяв
Гріні, “Оранжеві” одразу пішли в на­ступ. Вони точно розігрували м’яч,  весь  час  створюючи  на  певних  ділянках поля перевагу принаймні в одного
гравця.  Па  сьомій  хвилині їхній півзахисник опинився сам біля лінії штрафного
майданчика, дістав прострільну пе­редачу зліва і хльостким ударом з лету відкрив рахунок.
Трибуни вибухнули оплесками. Але біль­шість  оглядачів  були  певні, що Енріке Манета не віддасть без бою таку важливу
гру. Набли­жалася та добре знайома їм п’ятнадцята хви­лина, після якої “Нові Колумби” починали планомірний штурм воріт суперників.
Та минула знаменита п’ятнадцята, потім —сімнадцята,  двадцята,  а  ініціативою володіли “Оранжеві”. Більше того: саме на
двадцятій хвилині їхня незрівнянна зірка, їхній дири­гент  Бібі  класичним  фінтом  позбувся одразу двох захисників, обманув воротаря
Мартича, п’ятою віддав пас партнерові — і тому нічого не залишалося, як вкотити м’яч у порожні ворота. Трибуни шаленіли: коли улюбленці ста­діону досягали переваги у два м’ячі, відігра­тися не вдавалося нікому.
Соді  да  Сільва  поглянув  униз,  на Джорджа Гріні, який сидів біля самісінької
бокової лінії поля. Його обличчя було спокійне, своїм ви­глядом  він  немов  підкреслював:  я  цього  чекав, все йде за моїм сценарієм, я
навіть не даю до­даткових  вказівок  своїм  гравцям,  вони самі знають, що треба робити. Патріарх
перевів по­гляд   на  Енріке  Манету  і  побачив  зовсім  іншу  картину.  Наставник  “Нових
Колумбів”,  блідий  і  знервований,  в котрий уже раз поправляв свою шапочку, то
натягаючи її глибше на го­лову, то міцніш притискаючи долонями до вух.
А  на  полі  коїлося  щось  неймовірне.  Ніби  його  хлопці  нараз забули всі ті
двадцять де­в’ять награних варіантів, якими він похваляв­ся на старті сезону. Журналісти з подивом від­значали  в  своїх  блокнотах,  що  команда  Енріке Манети в цьому матчі втратила
головне— вміння перехоплювати м’ячі, руйнувати атаки суперника в зародку, нав’язувати  йому  свою  гру.  Футболісти “Оранжевих” легко обходили своїх опікунів,
мережили заплутані комбінації, Бібі творив буквально чудеса, а захисники “Ко­лумбів” марно намагалися завадити йому. На­прикінці   тайма  гості  пропустили  третій  гол,  який  ефектно  забив  той  же
всюдисущий Бібі, і тепер перемога господарів не викликала най­меншого сумніву.
Та  разом  із  зміною воріт помітно змінився характер матчу. У глядачів склалося
вражен­ня, немов посеред поля, від воріт до воріт, про­лягла   якась   невидима  лінія,  що  поділила  поле  на  дві  своєрідні  “сфери
панування”.  “Нові  Колумби”  провели  кілька  досить гострих атак біля західної
трибуни,  “Оранжеві”  не  менш  злагоджено  діяли  біля  східної,  куди, надовго
перемістився віртуоз Бібі.
Ці  хвилини  викликали  найбільший  інтерес  і найпильнішу увагу Соді да Сільви.
Далекий  від  думки  про  звичайнісінький збіг обставин, він пересвідчувався, що
відбувається передба­чене.  Гріні  зумів-таки розгадати в грі лідера щось таке, чого не помітили інші
тренери  (подумалося: і я також!). Навряд чи Джордж розповість йому сьогодні все
напрямки, як во­но є. А шкода.
Да Сільва подивився на годинник: ішла п’ятнадцята  хвилина  другого  тайма.  В  цю  мить “Нові Колумби” провели блискучу
комбінацію, відмінно вийшли до воріт “Оранжевих” і скви­тали один м’яч. На трибунах пролунали пооди­нокі  оплески, що потонули в дружному свисті. Оглядачі пожвавішали, занотовуючи:
нарешті, спізнившись на цілий тайм, “Колумби” перехо­пили ініціативу і на знаменитій п’ятнадцятій, хоч і другої половини гри, забили гол. Але Со­ді не надав значення тимчасовому успіхові лі­дера, він очікував сімдесятої хвилини.
І  щойно  вона  спалахнула  на табло, як гра .знову пішла в одні ворота, й Свєту
Мартичу  довелося  стверджувати  своє  право на місце в збірній, рятуючи команду
від небувалого розгрому. На кінець матчу “Нові Колумби” пропустили ще два м’ячі і залишили поле з добре знайомим їм великим рахунком — тіль­ки цього разу, вперше від початку сезону, не на свою користь.
Джордж  Гріні  сяяв, мов новий гривеник, приймаючи поздоровлення від керівництва
клубу.  Президент  називав його грабіжником, розповідав усім про парі і додавав,
що за та­кий результат ладен тут же, негайно, підписа­ти чек і на програний заклад, і на суму, яку обіцяв понад те.
— Ну, старий лис, ви молодець! — привітав переможця і да Сільва. — Але мушу вибачитися перед вами, Джордж: я поїду, на прес-кон­ференції не залишуся…
— Чому, Соді? — з жалем вигукнув Гріні. —Невже  вам  зовсім не цікаво послухати Манету? Адже має він якось пояснити такий
розгром!
— Отож-то й є, що якось, — підкреслив да Сільва останнє слово. — А щирої правди я не почую сьогодні навіть од вас, то від Манети —й  поготів.  Можливо,  він її навіть не знає. Слухати ж святу брехню не така вже
велика на­солода, мій любий. Морочте нею голову іншим, а мене звільніть, шануйте сивину…
8
Вдруге від початку сезону Чезі Манета за лишився без обумовлених на Диявольсько­му острові п’яти  тисяч преміальних за виграш. Як і після попередньої нічиєї, президент клубу
з  насолодою сказав йому, що па грошенята доведеться почекати до кращих часів, і
зажа­дав пояснень, чому “Нові Колумби” так не­вдало провели три матчі підряд: в одному про­пустили  гол,  у другому ледь уникли поразки, в третьому програли 1:5. При цьому
він по­передив,   що  посилання  на  втому  до  уваги  не  братимуться:  за  свідченням
лікарського контролю, всі футболісти у відмінній спортивній формі.
Усе  це Хельмут Вальде виголосив таким єхидним тоном, що Чезі ледь стримав себе:
безмозке створіння, лантух з грошима, а ту­ди ж — вимагає пояснень! Таки справді нещас­лива доля генія — бути служником у товстосу­мів… Але відповів підкреслено спокійно:
— Винна поламка в ящику.
— І ви не могли полагодити його після гри з “Фіалками”?
— Бачите, шеф, мені дуже важко порозу­мітися з вами, і ви знаєте чому, — якомога в’їдливіше мовив Чезі. — Якби ви хоч: трохи тя­мили в техніці…
— Знову ви за своє! — спалахнув прези­дент.
— Давайте говорити по-діловому, — по морщився молодший Манета, —без  істерики,  справжня трагедія ще не настала. Отже, якби ви тямили в техніці,
я б показав вам схему, щоб ви перекопалися: знайти найменшу не­справність у моєму апараті дуже й дуже важ­ко.  Відійде  один  контакт, і шукай його серед сотень дротинок, та ще укладених
приховано. Я й так не розгинався кілька днів і ночей.
— То хоч недарма? — пом’якшав прези­дент.
— На щастя, сьогодні знайшов, — полегше­но зітхнув Чезі. — Отож наступної суботи вам знову доведеться розв’язувати гаманця.
Обіцяти можна було напевне: “Колумби” мали грати з аутсайдером.
— Це вже моя турбота, а ви робіть своє діло…
Як  все-таки  легко обвести нетямущого круг пальця! Чезі прекрасно знав, що його
апарат в ідеальному стані, що причиною всіх прикро­стей було щось інше. З’явилася якась невідо­ма сила, котра стала над ним, вчинила проти­дію  загадковим  для  нього  способом.  Та  тільки в цю мить, під час неприємної
розмови з пре­зидентом, в його свідомості раптом сплило од­не ім’я — Гріні. Чорти її побивай, цю тренер­ську династію! Чому саме в зустрічах із клуба­ми, де тренерами представники цього клану, “Нові Колумби” зазнали невдач?
—Енріке,  ти  не  можеш  точно  пригадати, коли загубив свою шапочку: до матчу ще
вдо­ма, по дорозі на стадіон чи вже на стадіоні? І з ким ми тоді грали?
— З “Вовками”. Не розумію, чому ти надаєш цьому…
— Стривай, стривай, — урвав його Чезі, —а  після  того  одразу  пішли  три  матчі з братами Гріні. Хотів би я дізнатися,
Джордж справді був на матчі з “Вовками”? Пам’ятаєш інтер­в’ю їхнього шефа?
— Чого не знаю, того не знаю, — знизав плечима Енріке. — Невже ти припускаєш, ніби­то Гріні про щось здогадався? Він же звичай­ний  тренер,  як  і всі ми, не більше. А ти ж запевняв, що твій витвір за межами
людського розуму…
— Ідея конструкції — так. Але здогадатися про неї можна. Особливо, якщо мати твій ча­рівний талісман. Скільки разів попереджав: пильнуй шапочку, не загуби!
— Але ж її могли просто вкрасти.
— Це ще гірше! — вигукнув Чезі. — Уяви собі, що сталося, коли вона опинилась у люди­ни тямущої. Оглянув уважно, обмацав та й за­мислився:  а  що  тут  за  дротики, а що то за пластиночки? Ех ти, гава… Ходімо,
посидимо десь у кафе, щось мене нудить. Якщо і в дру­гому колі бісові Гріні так само успішно зігра­ють з нами, випадковістю це вже не поясниш. Доведеться йти на поклін.
Чезі Манета хвилювався не марно. Щоправ­да, до тих повторних зустрічей “Колумби”, до­лаючи одного супротивника по одному, віді­рвалися  від  “Оранжевих”  ще  на  шість  очок:  до  фінішу  було  рукою подати,
чемпіонські ме­далі вже просилися хлопцям на груди. Та не­вдовзі знову вдарив грім.
У  другому  колі  вони  приймали  вихованців  Гріні  у  себе  вдома і, ясна річ,
прагнули реван­шу. Дарма. Насилу зробили нічию з “Фіалка­ми”,  але  програли  “ФК-14”  і “Оранжевим”. Останнім ще ганебніше, ніж минулого
разу—0:6!   Оглядачі   насмішкувато   зауважували,  що  “Нові  Колумби”  тьмяніють  в
оранжевому світ­лі. Шанси Джорджа Гріні на роль тренера збірної зростали…
9
— Прошу вас, Чезі! Будь ласка, Енріке! Я давно чекаю на вас…
Джордж  Гріні,  сама  вишуканість,  привітно  зустрів  гостей  на  веранді своєї
заміської вілли. Стрункий та елегантний навіть у трену­вальному костюмі, він сховався тут від страш­ної задухи, що впала того дня па місто. Вели­чезне, на всю стіну, вікно веранди було відчи­нене  навстіж, гілки дерев майже сягали легких фотелів, котрі Гріні запропонував
відвідувачам.  Схоже,  що  він  і  справді  чекав  на  них. Три келихи стояли на
невеличкому  столику  поруч карафки з гранатовим соком, у якому плавали іскристі
крижинки.  Джордж налив холодної кислосолодкої рідини в келихи, сів навпроти. На
кілька  хвилин  запанувала  мовчанка;  гості й господар смоктали через соломинки
освіжаю­чий напій, ніхто не наважувався почати роз­мову першим.
— Помовчимо, оговтаємося з дороги, — по­жартував Гріні. — Хоч мені здається, почи­нати  слід  вам. Ви зважилися на візит самі, без запрошення. Вибачайте, я просто
не го­товий.
— Але ж ви сказали, що давно чекали на нас, — невпевнено озвався Енріке. — Отже, ці відвідини не така вже й несподіванка.
— Авжеж, не заперечую, — у тому ж грай­ливому тоні відповів Гріні. — Дещо пізніше я доведу, що казав правду. Але перше слово гостям.
— Добре, не будемо хитрувати! — рішуче мовив Чезі. —Коли  ми  вже  зібралися  разом,  то  сьогодні мусить відбутися одверта розмова.
Джордж, ви можете відповісти на одне питан­ня:  як  вам  пощастило  двічі обіграти нас? І чим ви допомогли вашим братам, що
також віді­брали в нас чотири очка?
— Отак зразу карти на стіл! — сміючись, мовив Гріні. — Знаєте, Чезі, я навіть розгубив­ся.  Але  постараюся вам відповісти. Все-таки в мене великий тренерський досвід.
Ви ж у курсі: мені пропонують збірну країни. Я по­мітив у грі вашої команди то, що не давалося іншим. Оце й увесь секрет.
Чезі зітхнув, подивився на брата, знову пе­ревів погляд на господаря:
— Джордж, не розповідайте нам байок, за­лиште  їх  журналістам.  Ми  завітали  до  вас  не  теревенити, а для серйозної,
ділової, підкрес­люю —ділової  розмови.  Запевняю  вас:  жоден, навіть найгеніальніший тренер не зможе
обі­грати нашої команди, коли тільки…
Він затнувся, а Гріні швидко перепитав:
— Що — коли тільки?
—Ось  тут  я б хотів почути відповідь од вас. Розумієте, Джордж, усе ж головним у
цій грі залишаюся я. І мені цікаво знати, як дале­ко проникли ви у нашу, точніше — в мою та­ємницю.
— Тоді дозвольте мені почати здалеку…
Гріні знову наповнив майже спорожнілі ке­лихи,  поклав  на столик коробку дорогих сигар, запропонував гостям, запалив сам
і зручніше вмостився у фотелі, уважно вдивляючись у мо­лодшого Манету, немов хотів загіпнотизувати його.
— Уявіть собі, Чезі, ми давно знайомі з ва­ми, — неквапно почав він. — Але так, однобоко. Я дуже добре знаю вас, ви мене — ні. Я вчив­ся на першому курсі, ви — на третьому. Вже тоді ви були знаменитістю. В межах універ­ситету,  звичайно.  Я з насолодою слухав ваші студентські доповіді, їй-право, не
перебіль­шую,— з насолодою. Особливо про телепатію, про обмін думками. А надто,— Гріні зробив на­голос на дальших словах, — про можливості чи­тати  чужі  думки.  Приховано й на відстані. Скажу чесно: було до біса цікаво! І
тепер  я здивований, до краю здивований, що ви подарували свій геній футболу. Не
вартий він тако­го відкриття, повірте мені! Хоч тоді, студен­том, я думав: от би застосувати все це в нашій команді!
Брати  ледь  помітно  зблідли,  тривожно  перезирнулися:  постріл влучив у ціль.
Молодший Манета навіть не припускав, що Гріні так багато про нього знає.
— Ваша ідея з відеомагнітофоном, — вів той далі, —також  блискуча.  Прийміть  за  неї щирі поздоровлення від мене н моїх колег. Ми
залюбки перейняли досвід. Тільки ящики в нас абсолютно різні. Ваш— продукт думки генія, наші — звичайний ширвжиток.
Господар   зробив  паузу,  щоб  гості  могли  оговтатися.  Чезі  було  парко  на
прохолодній веранді, він витирав лоба хусточкою і не ви­пускав з рук келиха, де танули студені кри­жинки.  Енріке  видавався  зовні спокійнішим, що напевне потверджувало: провідна
роль на­лежить молодшому братові, старший тільки здійснює його задуми.
Зрештою Чезі мовив:
—Можливо,  ви  де  в  чому  й маєте рацію, Джордж. Та в конструкції апаратів нема
прин­ципової різниці, у мене теж ширвжиток…
— З десятком кнопок на кожній ручці. — уточнив Гріні. — Пам’ятаєте,  ви пояснили якось журналістам: власне, мовляв, удосконалення, щоб легко
переходити на великі, середні, за­гальні плани. Чезі, любий, для цього вистачить і чотирьох кнопок. У вас — десять на кожній ручці. І в кожній команді по десятеро польо­вих гравців. Щоправда, доки все це настроїш, минає хвилин із п’ятнадцять,   але   то   байдуже.   Ну-ну,  не  треба,  Чезі!  Випийте  ще  соку,
розстібніться. Тут нема жінок…
Гріні ввімкнув вентилятор під стелею, ши­рокі лопаті безшумно закрутилися над ними.
— Не знаю, казати далі чи ні. Ви надто розхвилювалися.
— Нічого, це від спеки, вже минулося, — відповів Чезі. — Мені самому цікаво, як далеко сягнули ваші відкриття.
—Гаразд.  Я  певен, що ви контактуєте футболістів, своїх і суперника. Але, як ото
було  і в нашому знайомстві, однобоко. Ваші хлопці знають наміри суперника: куди
піде, кому хоче зробити передачу. Ось чому вони так вправно перехоплюють м’яч. Інколи ви контактуєте з своїми гравцями Енріке. Він ве­де їх в атаку, підказує раціональний план. То­му й не розлучається з шапочкою-талісманом, — Гріні всміхнувся, — навіть якщо знена­цька загубить її. Є запасна.
— Але ж про все це можуть здогадатися й інші! —схопився  Чезі,  й було в його вигуку стільки сумовитого відчаю, що старший брат
мимоволі здригнувся.
— Сумніваюся, — поблажливо схилив голо­ву Гріні. — Адже у футболі, принаймні нашо­му,  всього  два  інженери.  Ви  та  я.  Щоправда, вони є на трибунах. Але ті не
страшні. Ті при­ходять  просто  дивитися матч, відпочивати. Вони не замислюються, чому переміг я
чи  Енріке.  Це  їм  пояснять  Соді  да  Сільва  і  його  колеги. Отже, вам слід
стерегтися тільки мене.
—Добре,  останнє питання: що допомагає вам нейтралізувати дію мого ящика? Адже не
заземлюєте ви своїх футболістів?
—О,  ви  підказали що один спосіб. І дуже непоганий: пропустити тоненьку дротинку
від ноги через шип бутса,— Гріні засміявся. —Але  свої  методи  протидії  я  збережу  в  секреті.  Я  знав,  проти чого треба
боротися, і знайшов захист. Скажу тільки одне: я можу протистоя­ти  вам  навіть  на  вашому  стадіоні. В цьому ви переконалися… А тепер вибачте,
мушу вас на кілька хвилин залишити. Потім докінчимо.
10
Коли Гріні повернувся на веранду, брати, очевидно, вже встигли все обговорити.
— Джордж, — спитав Чезі, — ви можете до­помогти будь-якій команді обеззброїти мене?
—Хоч  спросоння,  від початку й до кінця матчу. Я навіть думав: чи не стати вашим
пер­сональним суперником? Де граєте ви —там  і  я.  Перед  матчем  гроші  з  рук  у  руки,  і “Нові Колумби” не страшні.
Уявляєте,  Чезі,  райське  життя!  Без  тренувань,  без  турбот.  І платитимуть,
запевняю вас, пристойно.
— Джордж, це ви серйозно? — занепокоїв­ся Енріке.
— А чом би й ні? — насмішкувато озвався Гріні. — Ваш брат, шана йому, забезпечує вам чималий достаток. А я один знаю його таєм­ницю. Ось вам і своєрідний симбіоз. Я згоден відігравати в ньому роль паразита.
І знову запала тиша. її порушив винахід­ник:
— Ваші брати знають про мене стільки ж, скільки й ви?
— Чезі, не майте мене за дурня…
— За яку суму на місяць ви будете мовча­ти? — наважився на останній крок молодший Манета. — Тільки мовчати надійно, щоб я міг спокійно спати.
— Шість тисяч, — одказав Гріні, немов від першої хвилини зустрічі чекав на це запитан­ня і давно обміркував відповідь. — Гадаю, я не роздягну вас догола. Чотири тисячі мені. По одній — братам. Їм, звісно, небагато, але кра­ще, якщо мовчатимуть і вони. Про це потур­буюся я сам. Ви матимете діло лише зі мною.
— Домовлено! — рішуче підсумував Чезі.
Шість  тисяч  на  місяць  було  не так уже й багато, хоч платити їх доведеться з
власної  кишені. Хельмут Вальде не повинен нічого знати про сьогоднішню зустріч.
Він, як і ра­ніше,  мусить безоглядно вірити у всемогутність Чезі Манети й сплачувати йому по
п’ять тисяч за перемогу.
Нічого не вдієш, так влаштовано світ, ко­жен  робить  свій  бізнес.  Цього  року “Нові Колумби” вперше стануть чемпіонами
країни,  їм  уже  ніхто  не  завадить.  А  наступного  треба знову взяти шефа за
горлянку,  вигребти  з  того  мішка побільше для себе й Енріке. Одне слово, жити
можна.
— Та це ще не все, — сказав Гріні. — Бра­тами,  можливо,  я  іноді вам поступлюся, коли їхні команди не пастимуть задніх.
Але  зі  мною  ви  завжди будете грати чесно. Тим більше, що сіє, як кажуть, від
вас не залежить. Зберегти своїх хлопців од вашого впливу, Чезі, я, сла­ва богу, можу.
— А ми інакше собі й не уявляли.
— І ще одне…
— Чи не забагато умов, Джордж? — устряв Енріке.
—Ні,  саме  в  міру,  це остання. Ви станете чемпіонами, але кубок виграю я. Будь
ласка,  не  заперечуйте.  Я  ж  узяв  з вас мізерні гроші, бо мав на оці ще й цю
послугу.  У  фіналі  я  вас  обіграю  скромно, даю слово. Та ви неодмінно мусите
пробитися  до  фіналу,  усунути  з  мого  шляху всі сильні команди. Вони в одній
групі з вами.
— Джордж, аж тепер я зрозумів, чому Со­ді да Сільва частенько називає вас старим ли­сом, — кисло зауважив Енріке.
— От і чудово! Головне, що ми домови­лися…
***
Відчинилися двері, й служниця вкотила на ве­ранду  столик  з  усілякими  наїдками.  Від  них так апетитно пахтіло, що, попри
бажання зра­зу, не гаючи й миті, залишити це місце, брати Манета немов приросли до фотелів.
— Тішу себе надією, що ви пообідаєте зі мною, — гостинно запросив Гріні. — Не будемо порушувати традиції. Добру угоду треба освя­тити улюбленими напоями. Я ж казав, що че­кав на вас.
Він  підійшов  до бару, вмонтованого в стіну, поклав палець на кнопку, але нараз
обернувся й з усмішкою мовив:
— Є в мене один кумедний тост. Якщо він, звичайно, не образить вас.
— Нас уже ніщо не образить, — тужливо відповів Чезі.
— Тоді дозвольте. Пам’ятаєте, Енріке, на початку сезону ви похвалилися, що маєте двадцять дев’ять награних варіантів атаки? Пропо­ную випити за тридцятий — з моєю несподі­ваною участю!
Гріні натиснув кнопку, і дверцята бару ков­знули вбік. У м’якому  світлі золотилися три налиті заздалегідь чарки поруч трьох пляшок коньяку
різних сортів. А в центрі, поміж што­фів  та  келишків, бовванів старовинний Будда, потворний і надміру гладкий. Його
увінчувала білорожева шапочка Енріке Манети.