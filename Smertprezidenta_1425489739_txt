Смерть президента
Масляк Петро



Преамбула
      Президент України сидів у зручному шкіряному кріслі, закинувши голову назад. Скляні сумні очі дивилися прямо перед собою. З перерізаного горла вже не текла кров. Зате нею була вкрита вся підлога, дорогий світлий перський килим з вибагливим візерунком, навіть вишукані німецькі шпалери на стінах. 
       Юлія Макарчук, яка перша зайшла до вітальні свого великого будинку під Києвом, залишивши чоловіка в гаражі, дико заверещала і стрімголов побігла назад. Вона зіштовхнулася з чоловіком в передпокої і подружжя з жахом сахнулося один від одного. Ще якусь мить Юля стояла тороплена, а потім кинулася чоловікові на шию. Вона дико ридала і суто інстинктивно намагалася залізти Маркові під піджака.  Заховатися, швидше заховатися від страшної дійсності, жахливої картини, яка віднині  переслідуватиме жінку все її життя. Чоловік не дуже тактовно відсунув дружину вбік і з молотком в руках, перше, що йому трапилося під руки в гаражі, коли почув крик дружини, обережно зазирнув до вітальні. 
              Як він сюди потрапив? – прошепотів швидше собі Марко. Він відступив на крок назад, повернувся і вліпив гучного ляпасу дружині по щоці. Це був не лишній захід, так як вона тепер намагалася залізти йому під піджак уже ззаду. Він уперше в житті підняв руку на свою дружину. Однак його ляпас виявився доволі дієвим засобом і дружина майже миттєво опанувала себе.
      Марко повернувся до вітальні, намагаючись не дивитися на крісло, підійшов до комоду, відкрив шухляду і витягнув звідти травматичну «Беретту». Зброя в руках надала йому впевненості в собі. Ним моментально опанував  крижаний спокій, який взагалі був притаманний Маркові в критичні миттєвості  життя. Його сірі примружені очі дивилися вивчаюче, на вустах з’явилася   презирлива саркастична усмішка. Молодий чоловік зневажав себе за ту паніку, яка охопила його в перші секунди, коли в його вухах лунав розпачливий зойк дружини. Тепер він уже спокійно подивився на крісло своїми примруженими очима не то професійного снайпера, не то системного аналітика. 
       Марко впевнено підійшов до бару, все ще тримаючи пістолета в руці. Налив у склянку дорогого бренді, привезеного з Британії і подав склянку дружині.
             На, ось випий, - сказав він Юлі. – А я зараз зателефоную до міліції. Хоча й мені теж не завадить
трохи хильнути. Чоловік налив і собі й залпом випив. У Юлі ніяк не виходило зі склянкою. Зуби цокали по склу, вибиваючи якусь божевільну мелодію. Марко скривив вуста у посмішці, тішачись сюрреалістичною картиною, яка пензлем якогось божевільного верховного художника була намальована в їхній вітальні. Чоловік поставив склянку на журнальний столик перед мертвим президентом, покосився на нього і рішуче зняв з бази телефонну трубку «Панасоніка».
              Міліція? Вам телефонує Марко Макарчук. Моя адреса - Київська область, село Віта Поштова, вулиця Тюльпанового Дерева, 24. Повернувся додому з Києва і знайшов у своїй вітальні мертвого президента країни. Якого президента? А хіба у нас їх декілька? Дурний жарт? Приїжджайте, я вас познайомлю. Заарештуєте, кажете? Ніж базікати дурниці, краще прихопіть машину для перевезення трупа. Тут весь будинок заляпаний  кров’ю. Кажете, що все одно вирахуєте хто і звідки телефонує? Та не треба нічого вираховувати. Я вам даю справжню адресу. Ти, цап дурний! Чи ви всі там п’яні?
      Чоловік жбурнув трубку на базу і знову скривив губи у посмішці. – От дебіли. Не вірять. - Він знову посміхнувся, згадавши прибитий кимось напис на дереві на околиці їхнього села: яма для мусора. А внизу якийсь жартівник прибив табличку вже українською мовою: але можна кидати і сміття. - Зараз увімкну ноутбук, - кинув він погляд на дружину. - Треба знайти телефон СБУ. - Чоловік рушив до письмового столу, намагаючись переступати криваві плями на підлозі. – А ти піднімися на гору, - звернувся він до Юлі. - Прийми душ, бо скоро тут буде повно людей з так званих правоохоронних органів. - Він знову скривив губи в презирливій посмішці.  Дружина якось приречено рушила по сходах на другий поверх намагаючись не кинути згори мимовільного погляду на страшну картину, яка розкинулася під нею. Вона завжди була слухняною дівчинкою, яка в усьому покладалася на чоловіка. 
        Марко не встиг дійти до столу, як згадав про свого гіпердорогого смартфона. Поліз до кишені і вже через декілька секунд отримав телефон приймальні СБУ, куди й зателефонував. Реакція на іншому кінці умовного дроту була вже інакшою. Він повідомив сутність справи, а також власні координати і просто відключився, не бажаючи нічого пояснювати. Самі все побачать, коли приїдуть. Знову підійшов до бару і налив собі чималу порцію бренді. Кинув кубики криги і почав повільно смакувати напій. Потім задумався, знову взяв до рук смартфона і через декілька хвилин заправив фотографію мертвого президента на відомі йому сайти і блоги. В тому числі і закордонні. Ось тепер, нарешті, Марко отримав можливість дійсно розслабитися і насолоджуватися улюбленим питвом. 
        Молодий чоловік ще раз вивчаюче подивився у мертве обличчя президента. Обидва ока трупа були підбиті і запливли, але своєрідність зовнішності глави держави не залишала ніяких сумнівів у тому, хто сидів у шкіряному кріслі вітальні родини Макарчуків. Зовсім несподівано для себе Марко посміхнувся. Він згадав, як років 15 тому він з двома друзями-студентами йшов до центрального київського залізничного вокзалу, щоб їхати на весілля до четвертого їхнього товариша з гуртожитку на Волинь. Саме студент Інституту міжнародних відносин Макарчук мав бути свідком на весіллі з боку нареченого. Біля невеликого скверу в них  попросили закурити якісь підлітки. Друзі вже трохи випили і тому не дуже шанобливо відповіли, що палити шкідливо для здоров’я таких дітлахів, як вони. Хлопчакам це не сподобалося і вони побігли за підмогою до гуртожитку якогось технікуму чи ПТУ. Не встигли троє студентів пройти і кварталу, як їх наздогнала група підлітків чоловік із 20-25. Не довго думаючи вони напали на студентів.
      На кожного студента-міжнародника припадало не менше семи-восьми нападників. Не зважаючи на відчайдушний опір всю трійцю добряче побили. Найбільше дісталося саме Маркові. Його збили з ніг, продовжували бити лежачого. Так же раптово як і з’явилися нападники розбіглися. Все обличчя у хлопця було розбите, добре дісталося і ребрам. Друзі постраждали набагато менше. Вони купили в кіоску мінеральної вони і змили кров з обличчя студента. На вокзалі він зайшов до туалету і жахнувся, дивлячись у дзеркало. Картина була відворотна. «Як я з’явлюся в такому вигляді на весіллі, та ще й у якості свідка, - подумав Марко. Скандал». І раптом хлопець обімлів, згадавши, що за тиждень весілля вже буде у нього. Його майбутня дружина, студентка-першокурсниця юридичного факультету, в якої батько був великою шишкою в Генеральній прокуратурі, так ухопилася за гарного хлопця-провінціала, що батьки, як не відмовляла її від на їх думку передчасного весілля, нічого зробити не могли. «Господи, та через тиждень моя червоно-синя пика перетвориться на жовто-зелену. Ото я буду гарним нареченим. Батьки майбутньої дружини вирішать, що я алкоголік і хуліган».
       В Луцьку на весіллі Марка посадили обличчям до молодих і він, не зважаючи на насмішкуваті погляди присутніх, справився зі своїми обов’язками. А ось через тиждень у нього виникли проблеми. Обличчя дійсно набуло  характерного жовто-зеленого кольору  і йти з таким «фейсом» під вінець з прокурорською донькою якось не випадало. Що б подумали батьки і гості про нареченого. Могли взагалі відмінити весілля. Для Марка, який у столиці нічого не мав і хотів якомога дорожче продати свої зовнішні дані і інтелект, така перспектива була неприйнятною. Тим більше, що батьки нареченої обіцяли весільний подарунок у вигляді двокімнатної квартири в новому будинку. 
       Виручив один знайомий студент, який мешкав у гуртожитку і грав у студентському театрі університету. Він завів Марка до гримера театру оперети. Той перед весіллям так професійно попрацював з обличчям студента, що хлопець  виглядав привабливіше за самого Алена Делона в його найкращі роки. Якась невиразна думка блукала в голові молодого чоловіка, поки він згадував власну буремну юність. Він ніяк не міг зловити її за хвіст. Аж раптом думка викристалізувалася сама по собі. Так ось чому він згадав про артистичний грим. Можливо і чоловік, який сидів перед ним у кріслі з перерізаним горлом зовсім не президент України, а лише людина дуже майстерно загримована під нього. Бо ж бачив він латексні маски президента на одному співробітнику їхньої фірми під час святкування Нового року. А якщо на когось натягти таку маску та ще й поверх неї накласти відповідний грим. Не відрізниш від справжнього. Треба про свою здогадку одразу повідомити міліцію чи есбеушників, коли вони прибудуть, - подумав Марко, прискіпливіше придивляючись до обличчя трупа.
      А вони мене одразу з дружиною разом візьмуть у такий оборот, що не дай бог. Чому це я розсівся тут, попиваючи бренді, ніби на якійсь веселій вечірці з друзями? От дурень. Треба телефонувати отому приватному детективу, що вже неодноразово виручав як нашу фірму, так і багатьох моїх знайомих. Як його пак звати? Стоп, стоп. Ага, Андрій Кочубей. Нехай розбереться і взагалі надасть мені всіляку юридичну підтримку. В нього державна ліцензія, а моя фірма оплатить йому гонорар. 
       Марко знову взявся за телефона  і вже за мить пояснював Кочубею сутність проблеми. Той обіцяв негайно виїжджати. Марко сподівався, що приватний детектив приїде першим, так як той мешкав у новому десятиповерховому будинку в Чабанах, лише за кілька кілометрів від Віти Поштової. Ні міліція, ні СБУ явно не поспішали, видно вже вияснивши, що з президентом все в порядку. Вони зафіксували звідки надійшов телефонний дзвінок і були впевнені, що неодмінно поквитаються з жартівником, який замірився не дати їм спати. Випив хазяїн лишнього на якійсь здибанці друзів і вирішив таким чином розважитися наостанок. Міліції відомі ще й не такі випадки. 
      Невдовзі під парканом будинку Макарчуків загуркотів мотор. Марко підійшов до вікна. По переговорному пристрою його вітав Андрій Кочубей. Хазяїн поспішив зустрічати гостя. Останній являв собою доволі рідкісний тип чоловіка років сорока з великою головою, яку в Україні споконвіку звали «коробкою». Форма голови у детектива дійсно була якась прямокутна і в цьому сенсі дещо протилежною теж великій голові Макарчука, яку його язиката сусідка по вулиці звала «макітрою». Вище середнього зросту Кочубей крім великої голови мав ще й непропорційно великі ноги. Спокійні блакитні очі кулеметника, що бачили здається вже все, з неприхованою цікавістю дивилися на страшну картину, яка відкрилася одразу за дверима вітальні будинку родини Макарчуків.                          
               І як це тобі, друже, - лукаво запитав Кочубей, - вдалося зробити те, про що мріяли мільйони українців?  - посміхнувся приватний детектив, роздивляючись куди прилаштувати свого елегантного крислатого капелюха. – А якщо сюди додати ще й багатомільйонну українську діаспору. А борців проти авторитаризму і тоталітаризму в усьому світі. І головне, ти вчинив стратегічно правильно. Навіть сидіти у в’язниці не будеш. Вийдеш з капезе національним героєм. Історична особа, так би мовити. А ти не пробував вщипнути цього “президента». Може це якомусь божевільному актору набридло грати другорядні ролі в своєму театрі  і він вирішив хоча б таким чином прославитися? Ти не дивишся всіх тих придуркуватих російських фільмів про радянських і пострадянських акторів, які все життя грали в кіно клоунів і юродивих, але всі як один мріяли зіграти  Гамлета? Такий примітив показують для «лохів». Може й цьому не дали зіграти Гамлета і він вирішив зіграти роль Президента. Саме зараз перед ним стоїть знамените Шекспірівське запитання: бути, чи не бути. 
              Та досить вже тобі, - перервав детектива хазяїн. – Що мені порадиш робити?
              А нічого. Міліцію ти вже викликав?
              Так, звичайно.
                Сідаємо до м’яких крісел, наливаємо по чарці і чекаємо подальшого розвитку подій. Я твій адвокат. Буду підказувати, що робити і на які запитання відповідати, а на які ні. Для мене очевидно, що це якась містифікація. Ніякий це не президент. Звичайно, загримований цей нещасний чолов’яга цілком професійно. Нічого не скажеш. Але як міг опинитися президент України у Віті Поштовій у твоєму будинку сам, коли його стереже цілий батальйон професійних охоронців, які утримуються саме з твоїх і моїх податкових грошей? Відповідь може бути лише одна – ніяк. А ось хто це такий є, - Кочубей кивнув у бік трупа, - і як він тут опинився покаже розслідування. 
              А якщо міліція нічого не зможе вияснити, ти візьмешся за цю справу?
               Будь-які примхи за ваш рахунок, - посміхнувся детектив, показуючи міцні, схожі на зубчики часнику білі зуби.  – А ось  і важка артилерія прибула, - скривив губи у сардонічній усмішці Кочубей. – Система «Град». Смалить по площах, знищуючи все. А тут потрібний, кажучи науково, крапельний полив під кожне дерево. Зустрічаємо дорогих гостей.
               Ого, - знову посміхнувся детектив. – Сам генерал Олійник прибув. Ого-го! А з ним і полковник Срібняк. Ти  що й до СБУ телефонував?
                Ну, сам розумієш. Я спершу вирішив, що це дійсно президент. Уже потім, проаналізувавши все, зрозумів, що в моєму домі хтось розіграв божевільний спектакль. Але хто і навіщо…
               Доброї ночі, шановні, - звернувся Макарчук до групи солідних чоловіків, які повагом зайшли до вітальні і вражені побаченим зупинилися на порозі, заважаючи рухові експертів. Останні з валізами юрмилися за спиною своїх начальників. Проходьте, будь ласка, я господар цього будинку Марко Макарчук. Керівник і власник фірми «Кручені паничі». А це мій адвокат пан Кочубей. 
     Вперед виступив генерал Олійник.
              Кого я бачу, - презирливо посміхнувся він. – Сам пан Кочубей, власною персоною. Щось я навіть не здивований. Де посій, там і вродить. І як це тобі тільки вдається встромляти свого носа до найрезонантніших справ? Твоїх колег знову жаба душитиме. Правильно, правильно – звернувся генерал до фотографа. І його сфотографуй. Продаси фото якомусь глянцевому журналу. Така відома особа. Ти, як той успішний форвард у футболі, який завжди опиняється в потрібному місці в потрібний час і якому залишається тільки підставити ногу чи голову. І ось він гол.

Марко Макарчук

        Марко Макарчук їхав додому до Віти Поштової з Києва рано вранці. З вечора він добряче посидів з друзями в ресторані на Подолі. З третьої години ночі Марко заночував у свого заступника по фірмі, який мешкав у сусідньому з рестораном будинку. Його молода друга дружина Юля поїхала до батьків у Білу Церкву, де нині перебували і їхні діти. Після того, що трапилося в їхньому будинку вона не могла залишатися сама. Той випадок з мертвим президентом у  будинку подружжя поламав його плани на літній відпочинок. Хотіли поїхати до Іспанії, але дружина вирішила, що будинок її дитинства, м’які й інтелігентні батьки, які дуже любили свою красуню доньку, сімейний затишок у колі трьох поколінь вилікують їй душу краще за будь-яких психоаналітиків. Психологічно стійкий Марко не надто переймався тим, що з ними трапилося, цілком справедливо вважаючи, - парубкування і нетривалий відпочинок від родинного затишку і щастя це саме те, що йому зараз необхідне. Тому Макарчук по від’їзді дружини до батьків взяв собі відпустку на тиждень, наказавши своїй помічниці телефонувати лише в крайніх форс-мажорних обставинах.
      Не зважаючи на ранній час на Київ вже сунула валка машин. Багато хто поспішав проскочити в столицю до «часу заторів». У зворотному напрямку машин майже не було. На крутому спуску траси саме перед поворотом на Віту Поштову стояв пошматований джип, що якимось дивом застряг між двох кущів верболозу. Саме це, безперечно і врятувало водія, пом’якшивши удар  і    не дозволивши машині зірватися в провалля. Поруч з машиною стояв молодий чоловік. Несамовито махаючи  руками він  благав Марка зупинитися.
      На швидкості бізнесмен проскочив розбитий джип, а потім здав назад до місця аварії. Водій з розбитої машини підбіг до Марка, назвав себе, сунувши при цьому до рук гарну візитівку. Макарчук вголос прочитав: слідчий прокуратури з особливо важливих справ. Марко теж представився.
             Повезло вам, - похитав він головою. – Все могло закінчитися набагато трагічніше. Самі злетіли з дороги, чи хтось допоміг?
              Допомогли. Вантажівка. Потужний швидкісний «Мерседес». Номери заляпані багнюкою. Через це я  не зміг їх ідентифікувати. Зателефонував кому треба, але шукай вітру в полі. Ви куди їдете?
            До Віти Поштової.
            От повезло. І я там мешкаю. Підвезете?
            Звичайно. Сідайте. Я тут живу з краю села від Одеської траси.
            А я аж на тому кінці, під лісом.
            Я вас підвезу. А що з машиною будете робити?
             Зараз під’їдуть з Києва, будуть розбиратися і оформляти ДТП. Я ж з вашої люб’язної пропозиції завезу ліки синові і машиною дружини повернуся на місце пригоди. Ось саме така вантажівка намагалася скинути мене з дороги. 
      Назустріч на шаленій швидкості нісся білий вантажний «Мерседес». Марко сприйняв його надто, і як показали подальші події, невиправдано спокійно. Дурень, звичайно, так їхати людним селом.  Але мало які життєві обставини можуть примусити водія діяти таким чином. Дорога широка, місця цілком достатньо, щоб розминутися. Але Марко виявився неправий. Вже перед самим його джипом «Лексус» білий «Мерседес» раптом різко взяв ліворуч. Наслідки такого маневру передбачити було нескладно. Тому Марко натиснув на акселератор і мотор його машини, обладнаний турбіною в черговий раз виручив бізнесмена. Вантажівка лише по дотичній вдарила «Лексус», залишивши на моторній решітці його бампер. Сам же «Мерседес» на повному ходу врізався в цілий стос складених кимось металічних труб, напевно, приготовлених для закладання свердловини.
      Чоловіки кинулися до вантажівки, відчинили двері і одразу відсахнулися назад. Одна труба потрапила в обличчя водія, спотворивши його до невпізнання. Інша проткнула йому груди. Навколо почав збиратися натовп. Слідчий знову витягнув свого мобільного телефона. 
            Що це за смуга в житті у мене така? – зауважив Макарчук у голос. -  І у вас теж, - криво посміхнувся слідчий. – Слухайте анекдот, - застережливо підняв руку Марко. - Зустрілися двоє давніх знайомих. Один і питає в іншого – ну як життя. Гірше нікуди, відповідає той. Син наркоман, донька повія і алкоголічка, дружина мене покинула, а сьогодні ще й з роботи звільнили. Не переживай ти так, каже йому давній знайомий. Життя як зебра – чорна смуга, біла смуга. Зараз у тебе чорна смуга, але пройде час і настане біла смуга. Зустрічаються ці двоє через два місяці. - Ну як тепер у тебе життя? - запитує знову друг. - Усе налагодилося? Ти знаєш, тепер стало зрозуміло, що тоді в мене була біла смуга в житті.
      Слідчий посміхнувся, а Макарчук продовжував.
               То у мене мертвого президента знайшли, то ось через тиждень дивом уник смерті. Хоча через деякий час, звичайно, не дай боже, виявиться, що це в мене зараз біла смуга в житті.
                Так це у вас знайшли двійника президента? - здивувався слідчий. – А мені вчора цю справу передали. Мій попередник, який її розслідував з самого початку загинув в автомобільній катастрофі. 
                Щось надто багато автомобільних катастроф, - похитав головою Макарчук. – А вашого попередника з дороги скинув бува не білий вантажний «Мерседес»?
               Слідство ще триває, - задумливо вичавив з себе «важняк». – Але така версія не виключається. А після сьогоднішніх подій може стати й основною.
               Ну тоді як юрист-міжнародник за власною першою освітою я починаю вловлювати, так би мовити,. причинно-наслідкові зв’язки. Тут треба буде все добряче обміркувати. Але для початку давайте підіб’ємо найпопередніші підсумки. Ви – підбите око, різана рана на руці. Це те, що мені видно, кажучи науково, неозброєним оком. Машина розбита на друзки і відновленню не підлягає. Це я в тому сенсі кажу, що легше і дешевше купити нову, ніж ремонтувати стару.  Я – схоже, що розтягнув зв’язки на руці, забитий бік, на машині відірваний передній бампер і глибока подряпина з боку водія. Крім того, в обох переляк, зіпсований як мінімум день, втрачені якісь базові життєві ілюзії. Хоча у вас, як практикуючого слідчого, вони вже, мабуть, загублені раніше. 
              А ось я констатую, що хоча б гумору ви не втратили. – посміхнувся слідчий. – Але це ще не все. В мене розбитий ноутбук і десь пропав дуже крутий смартфон. Це ще побіжний перший огляд.  Досвід слідчого показує, що насправді втрати будуть значно більшими. Однак, головне наше надбання – ми живі і майже зовсім здорові.         
              Так все таки, хто то був у моїй вітальні загримованим під президента трупом? – вирішив використати ситуацію Марко. - Вже встановили його особу?
              Я не маю права розголошувати таємницю слідства, але думаю, що нічого страшного не трапиться, якщо скажу, що особу донині не встановлено. При ньому не було жодних документів. Ніхто вашого «президента» не шукає, нікому він не потрібен. У крайньому разі, поки що.
             Як це?
              Чи відомо вам, шановний, скільки людей у Києві , вийшовши  на пару хвилин з дому, скажімо купити хліба чи пачку цигарок так більше ніколи додому й не повертаються? Зникають безслідно, ніби їх і не було ніколи.
              Ну, це протиприродно, - хмикнув Марко. - Просто або їх хтось примусив зникнути, або вони вирішили зникнути самі, або ж просто впали в глибокий маразм і забули хто вони і де живуть. Все останнє дурна містика. Їх не викрали якісь там інопланетяни, про що полюбляють писати в бульварних газетах. Все надто прозаїчно.  Якщо вони не мали родичів і жили самі хтось уже оформив їхню квартиру на себе, а потім прибрав їх з життя. Державою  у нас керують бандити. Якби це було не так, всіх цих рейдерів разом з кілерами давно б уже половили і відправили до в’язниці.
             Я з цим згоден, але трапляється і так, що безслідно зникають люди цілком успішні, багаті і навіть відомі. В них є родина, яка їх любить. Вона витрачає великі гроші на пошук своїх близьких, однак безрезультатно. 

Розповідає Марко Макарчук

      Пройшов тиждень після пригоди з білим вантажним «Мерседесом» і я заскучав один у великому будинку. Тому викликав дружину і разом з друзями і братом Юлі вирушив на південь до Одеси. Там у мене була куплена на самому узбережжі невелика, але з «повним фаршем» дача. Ми вийшли з дружиною з розпеченого жарким південним сонцем джипу в Одесі і щоб трохи оговтатися після стомливої поїздки, стали в тіні найближчого дерева. І тут на оголену шию моєї правовірної з дерева впала чорно-брунатна жирна «гусінь»,  довжиною сантиметра три. Дружину всю пересмикнуло і вона скинула «гусінь» на гарячий асфальт. Я взагалі здивувався, як вона не заверещала «на всю Одесу», так як не любила цих створінь  до безмежності. 
      Ми спочатку подивилися на тротуар, а там цієї «гусені», роздавленої ногами перехожих і ще вцілілих, величезна кількість. Потім ми немов за командою задерли голови догори  і побачили, що «гусінь» росте на дереві. Це була просто шовковиця з надзвичайно великими тутовими ягодами. 
       З другого джипу вийшли Андрій з подругою і брат дружини Остап зі своєю юною студенткою. Розфокусовані очі останніх свідчили про те, що вони вже чогось «нанюхалися». Це нічого хорошого не віщувало, так як Остап у такому стані ставав агресивним і завжди шукав когось чи щось, на чому можна було б зігнати накопичене стомливою поїздкою роздратування. 
               Їсти хочеться, помираю з голоду – сказала моя дружина, відкидаючи елегантним літнім черевичком велику ягоду шовковиці вбік.
               І я теж зараз вкинув би до дзьобу щось доволі вагоме, - підтримав її мій друг Андрій. – Он попереду якийсь бар видніється з неадекватною назвою Нью-Йорк. От дебіли. Невже не можна було назвати його «Шинок», «Корчма» чи хоча б «Дешеве пійло». Хіба цікава іноземцям в Україні назва бару «Нью-Йорк» чи скажімо «Кострома». Видно в цьому місті чогось не розуміють. 
              Та вони тут всі голосують на виборах за таких відморожених» комуняк» або «регальників», що я дивуюся, як цей бар не назвали «Якутском» або, прости господи, «Сиктивкаром», - одразу завівся Остап. 
             Ну не перебільшуй, - намагався заспокоїти я брата дружини. - Не всі тут такі. Так просто не буває. Хоча в Німеччині є місто, яке в перекладі українською так і зветься «Місто дурнів». І ніхто його не перейменовує. У нас вже давно було б якимось Кіровоградом або Чапаївкою.
            Ну досить вам, - втрутилася дружина, стривожено слідкуючи за братом. - Хоча б по бутерброду ми отримаємо в цьому барі? Всі хто не за кермом, а це абсолютна більшість, можуть собі дозволити вжити і щось суттєвіше. 
      Біля наших джипів припаркувався мотоцикліст. Його потужний мотоцикл був розцяцькований як різдвяна ялинка. Хлопець років 18-ти скинув затемненого шолома і пристебнув його до керма мотоцикла. Мені здалося, що в крайньому разі від Умані я періодично спостерігав у дзеркало заднього огляду такого чи подібного до нього мотоцикла, який їхав за нами. Мотоцикліст з якоюсь тамованою злістю зиркнув на мене і зник за дверима бару. 
     Ми теж зайшли всередину. Бар був заповнений вщент молоддю, найрізноманітніших видів і підвидів. В основному бородатою і довговолосою, а також взагалі без будь-яких ознак волосся. Ми зі значними труднощами пропхалися до якогось столика, який на наших очах звільнила волохата компанія. Музика ревіла так, що спілкуватися, навіть викрикуючи слова, було абсолютно безперспективно. Довкола стрибав, паралітично смикався, реготав, лаявся щасливий натовп підпилих тинейджерів. 
      Мене теж захопила ця вакханалія. Захотілося розім’яти застояне тіло і я, взявши дружину за руку, пішов і собі танцювати. Коли ми верталися до столика на дружину просто наскочив той молодий хлопець, що припаркувався поруч з нашими машинами. 
     Дружина вибачилася, а я не встиг нічого ні сказати, ні зробити, так як молодик з якоюсь дикою люттю подивився на нас і просто прогарчав, навмисне бризкаючи слиною.
            Що ти тут робиш, бабусю?
      Було очевидно, що це було сказано з провокативною метою. Моя 27-річна красуня дружина виглядала набагато молодшою за свій вік і вже аж ніяк не виглядала на бабусю. Я стиснув кулаки і рушив до молодика шкірою відчуваючи, що той зараз витягне або ножа, або пістолета. Але в цей час з-за моєї спини вилетів кумулятивний живий снаряд на ймення Остап. Він з дитинства звик захищати свою сестру від хлопців, які завжди були не проти познущатися з гарненького дівчати. 
      Остап вчепився хлопцеві, який обізвав мою дружину бабцею, просто в горло. Потім заїхав коліном у пах і вони покотилися по запльованій підлозі під ноги натовпу, який продовжував танцювати. Точніше смикатися в ритмі музики. Дружина заверещала так, що перекрила навіть ревіння музики. Вона кричала – Остап, Остап, відпусти його, ти його задушиш. Але брат її не слухав.
      Я намагався пропхатися крізь натовп до чоловіків, які зчепилися на підлозі в божевільних обіймах і нарешті це мені вдалося. Став віддирати пальці Остапа від горла мотоцикліста, який уже не ворушився. Залізні лещата Остапових рук стискали горло хлопця в чорній шкіряній куртці. Нарешті втрутилися й «вдячні глядачі», які були раді раптовому різноманіттю. Одна група тримала Остапа за руки, а інша намагалася привести до тями мотоцикліста.
      Було зрозуміло, що ніхто викликати міліцію не збирається. Тому вся наша компанія швидко залишила бар і сівши до своїх машин відбула в напрямку моєї дачі. Там ми розташувалися в трьох різних кімнатах. 
              Твій брат точно ненормальний, - звернувся я до дружини, коли ми залишилися одні. - Його реакція неадекватна. Ну врізав би тому типові по пиці. Він же натомість однозначно хотів убити того молодика. А може і вбив. 
             Це не він, це його хвороба змушує так робити, - заплакала дружина. - Інколи він втупиться у небо, ніби знаходиться в іншому вимірі, в іншому світі. І нічого побіля себе не помічає. Йому треба якось відсторонитися від нашої страшної, божевільної української дійсності. Він завжди дуже гостро реагував на несправедливість, людську підлоту і маразм. Остап просто не  може змиритися з жахливою дійсністю і тому намагається від неї якось відсторонитися. 
             Я теж іноді не проти відсторонитися від наших маразмів. Але для цього цілком достатньо алкоголю, поспілкуватися з своєю гарною дружиною, друзями, поїхати на природу, за кордон. Наркотики, особливо важкі – це шлях в нікуди. Остап старший від тебе на два роки, а виглядає як твій батько. 
       За годину ми всі зібралися у великій кімнаті за тістечками з кавою. Тістечка купила моя дружина. Вона ж приготувала й запашну каву. Остап знову щось прийняв, бо був і на цей раз якийсь божевільний.
             Чому ти не дав мені вбити того виродка? – раптом закричав він до мене, а потім так само раптово кинувся в обійми до своєї сестри . Він увесь здригався від надривного плачу. 
            Чому він не дав мені знищити того гада? – викрикував Остап. – Навіщо ти кохаєш такого чоловіка, який не дозволяє мені захистити тебе? Він сховав голову на плечі моєї дружини і своєї сестри, виливши з філіжанки на неї каву. Його дикі викрики і ридання поступово слабшали, затихаючи у густому, запашному, чарівному волоссі моєї коханої дружини.

Юрій Кочубей

        Приватний детектив Юрій Кочубей нарешті звільнився від останнього клієнта, точніше клієнтки. Нещасна молода жінка, до краю знуджена монотонним, хоча і добре матеріально забезпеченим життям, підозрювала, що її чоловік-бізнесмен завів собі коханку. На це нібито, на її думку, вказували всі зовнішні і внутрішні ознаки. Він втратив сексуальний інтерес до дружини, все в останній йому  не так, все подразнює і викликає неприйняття. І говорить вона не так, і їсть не так, і одягається не в те, а в минулому саме це викликало в нього захоплення і замилування. Одним словом, на думку клієнтки, а вона вже встигла проконсультуватися з подругами, випадок класичний. Гроші в неї є, і їх багато. Кочубей отримав завдання прослідкувати за чоловіком клієнтки, юридично бездоганно задокументувати факт зради. А вона вже знає, що після цього робити. Вся нерухомість родини записана саме на неї. 
        Кочубей не належав до тих приватних детективів, що набивали собі ціну, розписуючи клієнтам, які неймовірні і майже непереборні труднощі виникнуть у них під час виконання контракту і які додаткові зусилля, а  відповідно й витрати, це вимагатиме. Його високе реноме і так було всім відоме. 
        Детектив зиркнув на годинника  на стіні і зрозумів, що треба поспішати. Доволі грубо згріб до купи папери зі столу і сховав до сейфу. Його чекала зустріч з  вельми показною дамою, молодшою за нього рівно на 15 років. З нею детектив познайомився через Інтернет. 
       Часу до призначеного побачення залишалося зовсім небагато. Метро знаходилося поруч з його офісом, але  відомий детектив не був позбавлений марнославства. Хотілося прибути на побачення автомобілем. І хоча він не був найостаннішої моделі і навіть не першої свіжості, але все таки доволі крутий джип. На абсолютну більшість жінок це справляло бажане враження. Але автомобіль був лише такою собі преамбулою. Головним козирем Кочубея була його слава, яка давно вийшла за рамки суто професійної, а також його мужня чоловіча зовнішність. У багатьох людей їхня зовнішність буває доволі оманливою і не розкриває внутрішньої сутності людини. Кочубей же являв собою гармонійне поєднання внутрішнього світу з його зовнішніми, суто фізичними проявами. Ще одним козирем детектива була його мова. Іронічна, саркастична, осяяна таємничою посмішкою. Кочубей міг надзвичайно яскраво, всією власною поведінкою і мовою натякнути жінці, що він знає незрівнянно більше, ніж говорить. А те,  що він вимушений приховувати, таке неймовірно страшне, таємниче, небезпечне і разом з тим притягальне, що лише зблизившись зі ним, жінка тим чи іншим боком зможе прилучитися до  цього таємничого світу і стати хоча б на якусь мить посвяченою. 
      Ця клієнтка, як і його приятель Макарчук, мешкала у Віті Поштовій і Кочубей згадав про ту справу, яку він продовжував розкручувати, до речі, без будь-яких шансів добитися істини. Але гроші йому платили і він добросовісно виконував свою роботу.
      Майже щасливий, прокручуючи сценарій майбутньої зустрічі з молодою жінкою, яка на фото в Інт ернеті виглядала як справжня секс-бомба, Кочубей, мугикаючи собі під ніс щось веселе, рушив до дверей кабінету. В ту саму мить, коли він простягнув руку вперед, щоб штовхнути  двері, ті самі рвучко розчинилися і на порозі виникла його секретар-помічниця. – Андрію Івановичу, до вас ще один клієнт настирливо проситься, - з винуватим виразом обличчя звернулася до нього жінка. – Я знаю, що ви вже закінчили прийом, але дуже вже він присікався до мене. Ніяк не вдається його позбутися, - стишила вона голос. – Ну не змогла я від нього відкараскатися. Вибачайте.
       За помічницею детектива бовваніла постать високого чоловіка в строгому костюмі, який просто рвався до кабінету не дуже чемно намагаючись відсунути вбік секретарку детектива. Кочубей був вимушений рішуче втрутитися в перебіг подій. – Зачекайте хвилинку, будь ласка, спокійно і ввічливо звернувся він до настирливого чоловіка в той же час майже витиснувши клієнта в приймальню і зачиняючи в нього перед носом двері. 
              В мене призначено побачення, - впівголоса звернувся він до секретарки. – Через 15 хвилин я маю бути в ресторані. Кінець робочого дня, затори. Не можна примушувати даму чекати вже на першому ж побаченні, - посміхнувся він. – В принципі, це теж моя клієнтка, але вона на відміну від цього типа записалася на прийом за тиждень наперед. Так що має цілком обґрунтовану перевагу. Хіба вона буде чекати на мене довго?
              Зателефонуйте їй, попередьте, - почала переконувати Кочубея його помічниця. - Такого як ви будь-яка жінка може чекати не те що годину, а все життя. Кочубей підозрював, що його помічниця безнадійно в нього закохана. Але він ніколи не плутав кохання з роботою і завжди звертався до своєї секретарки абсолютно офіційно і на «ви». – А цього клієнта раджу вам прийняти. В мене вже значний досвід роботи. Принесе нашій фірмі багато грошей. Вони ледве з нього не сиплються. 
               Ну добре, - згодився детектив. – Він взяв смартфона і зателефонував до своєї чергової пасії. Вони домовилися, що дама замовить собі в ресторані, що забажає, але щось таке легеньке. А максимум за годину вони будуть мати повноцінну вечерю. На будь-який смак і гаманець.
             Запрошуйте клієнта, - звернувся Кочубей до секретарки.
      До кімнати нетерпляче вбіг доволі високий і стрункий чоловік з помітними залисинами і віком, на око десь ближче до сорока. 
             Пане детектив, - церемонно звернувся він до Кочубея. – Ваша секретарка попередила мене, що вас чекає важлива і термінова зустріч по роботі. Тому буду викладати сутність моєї справи коротко. Обіцяю довго вас не затримувати.  Вам потрібно показувати документи, які засвідчують мою особу? Ну, там паспорт, перепустку тощо?
             Ні, не треба, - нетерпляче кинув детектив.
             Може необхідно заповнити якісь папери, скажімо, анкету чи ще щось, то я готовий?
              Нічого не треба крім вас і вашої історії чи проблеми, - почав нервувати Кочубей. – Прошу вас дуже. Викладайте сутність вашої справи. Я дійсно вимушений поспішати. Ви могли б звернутися до іншого приватного детектива. Зараз їх розплодилося немало. Моя помічниця може надати відповідні адреси і номери телефонів. А я, повірте, при всій моїй глибокій повазі до вас, дуже поспішаю.
              Е ні! Вас мені рекомендували як найкращого. Та й я сам пройшовся Інтернетом. Саме про вас там містяться найкращі відгуки. 
              Давайте, все таки, ближче до справи. Хочу вам нагадати, що я, як ви висловилися, не лише кращий в столиці приватний детектив, але ще й найдорожчий. 
            Це мене якраз турбує найменше, - задоволено посміхнувся клієнт. – Грошики водяться. Але не в них проблема. Головне це фірма, її, так би мовити, репутація. Ось минулого року звернувся я до однієї фірми, щоб вона проклала на дачі, яку я добудував, нову каналізацію. А репутацію фірми не перевірив. І що б ви думали…
            Будь ласка, дуже прошу, що вас привело до мене? Я не слюсар-сантехнік.
            Добре, добре. У мене пропав тесть. Звертаю вашу увагу, що пропав тесть, а не теща, - засміявся клієнт. - Думав, що така людина в нашій державі загубитися не може. Аж ні, помилився. Його прізвисько «Президент». Так його всі знайомі звали, навіть його донька і моя дружина. Зовні просто викапаний президент держави. Нашого президента, м’яко кажучи, не всі люблять. Може хтось «замочив» спересердя мого тестя? Дуже вже  він схожий на «гаранта». 
             Ну, чому одразу «замочив», скептично почав Кочубей, - може у вашого тестя маразм загострився на схилі років. Дуже поширене нині явище, - якось задумливо мовив детектив. – Ви не повірите, яка кількість людей у столиці в наш час забувають хто вони такі і де живуть. Їдуть кудись в іншу область і там вимушені бомжувати. Іноді потрапляють навіть до сусідніх, а інколи і просторово віддалених країн. Ні документів, ні грошей. Добре, якщо їх хтось шукає. Як от ви, наприклад, а то часто-густо рідні  ще й раді, що надокучливий і вередливий дід чи баба десь поділися.
            Та ні, заперечив клієнт, - маразму в мого тестя не було. Та й молодий він відносно. Того ж року народження, що й президент. Якщо порівнювати зі справжнім президентом, то в «гаранта» маразму набагато більше. Але ж керує найбільшою за площею державою Європи, і нічого йому не вадить. Так що тесть у мене абсолютно нормальна людина. Чесна, порядна, з сильним, але справедливим характером. Чому я маю на нього щось набалакувати. Розумний, кваліфікований, фізично дуже розвинений. Кожен день проходив у швидкому темпі не менше восьми кілометрів. До речі, за будь-якої погоди і будь-якої пори року. Жінка моя дуже переживає. Вона батька просто боготворила. Прости господи, що це я про нього в минулому часі… Дружина каже, що вона душею відчуває – батько живий, але з якоїсь причини не може повернутися додому. Може тут якась молодиця причетна? Він уже п’ять років як вдівець.
              Ну, щодо маразму в літніх людей, то тут ви не праві. Я вже такі справи розплутував неодноразово. Тому вимушений був консультуватися в лікарів. Вони стверджують, а це кращі фахівці, що провали в пам’яті можуть настати зовсім раптово. Ніби ні з того, ні з сього. Сьогодні людина абсолютно нормальна, а завтра якесь запаморочення, незворотній процес, і все. У нас у сусідів жив один милий дідуган, батько подруги дружини, колишній учитель математики. Потім в один день сказився і почав влаштовувати «концерти». Таке витворяв, що довго і нудно розповідати. Може і у вашого тестя ті ж симптоми і він просто сів на потяг і подався у мандри. Міг уявити себе, скажімо, молодим геологом чи археологом і поїхати в «експедицію». 
            Не буду заперечувати, - закивав головою клієнт. – Але як би там не було, хочу, щоб ви мого тестя, живого чи мертвого, знайшли. Наймайте додатково людей, скільки вважаєте за необхідне. Я грошей не пожалію. Дуже вже дружина побивається. А родинний спокій дорого коштує. 
           Так кажете був дуже схожий на президента? – примружив свої «аналітичні» очі Кочубей. 
           Та не просто схожий. Один до одного. І голос навіть такий. І зріст приблизно однаковий. Хоча це йому страшенно не подобалося. Крім того, що всі на нього витріщалися, він ще й не любив нашого нинішнього президента. Навіть не так,  він його ненавидів всіма фібрами душі. Обзивав нашого «гаранта» по-всякому. Якби міг, убив би. Та й хто його у нас любить? Хіба що останні дурні або сволота. Казав, що нинішній президент занапастив Україну, продав її ворогам нації. Нарешті відпустив довге волосся, вуса і бороду, щоб якось відрізнятися від президента. Волосся не фарбував, щоб було сиве. Одним словом намагався всіляко дистанціонуватися від керівника держави. 
           І хто він був до виходу на пенсію?
           Працював економістом в райдержадміністрації на Київщині.
           Ну і коли він пропав?
           Місяць тому.
           І ви весь цей час нікуди не зверталися?
           Чому ж ні, - образився клієнт. – Зверталися до міліції. Навіть фотографії на стовпах дружина розвішувала, що мов розшукуємо пропалу людину. Хто щось знає, просимо повідомити за таким то телефоном. Так до нас  навіть з СБУ приходили, вирішили, що це хтось знущається з президента. Показали їм родинний альбом дружини і вони відчепилися. 
          Оце і все?
           Міліція, звичайно, нічого не довідалася про зниклого тестя. А ось за оголошеннями на стовпах почали телефонувати різні жартівники. Одні казали, що бачили його на Банківській, інші повідомляли, що він з візитом знаходиться в якійсь країні і скоро приїде, деякі ніби то бачили його в Криму, де він відпочивав від трудів праведних влітку. Люди, звичайно, раді пожартувати, але нам не до жартів.
           І після цього ви прийшли до мене?
            Не одразу. Підійшов до розуміння найняти вас для пошуку тестя поступово. Навколо нашої родини почали відбуватися доволі дивні речі.
          Наприклад?
           Хтось вдерся до нашого будинку, вкрали невелику суму грошей, хоча в нас буди десятки тисяч доларів, якісь золоті речі, ще якісь дрібнички.
          Конкретніше.
           Дещо пропало таке, яке, на нашу думку, нікому не потрібне і чужим людям абсолютно не цікаве.
          Приміром?
           Зник родинний альбом дружини, деякі фотографії, які висіли в рамках на стінах. Поліклінічна картка тестя, його одяг. Взяли всякий дріб’язок з мого гардеробу і дружини. Навіть старі труси. Навіщось вкрали простирадла, на яких ми спали.
          Дивне пограбування.
          Якісь дилетанти діяли. В міліції так і сказали. В будинку були дійсно дорогі речі. Але їх не взяли.
          Можете назвати детальніше?
           Картина Пимоненка. Оригінал. Ринкова вартість близько одного мільйона доларів. Картина Катерини Білокур -  ще дорожча. Нею також знехтували. Годинника за 30 тис. доларів впритул не помітили. Ну і ще багато чого.
           Ну, такі речі професійні грабіжники не пропускають. Дійсно, якісь невігласи. Але такі випадки трапляються, і не рідко, - знову примружив очі Кочубей, що  в нього вказувало на активну роботу аналітичного розуму. - Іноді грабіжники беруть кав’яр і горілку з холодильника, а гроші і дорогоцінності залишають. Це переважно хлопчаки  або бомжі. В них інша шкала цінностей. А ваші грабіжники, схоже, хотіли відволікти увагу від справжньої мети пограбування. Міліція взяла якийсь слід?
            Нічого. Жодного відбитка пальців грабіжників не виявили. Напевно, були в рукавичках. 
             Цікаво, цікаво, - в черговий раз примружив очі детектив. Начисто забувши про свою пасію, яка вже, напевно, не знаходила собі місця в дорогому ресторані. – Рукавички вказують на професіоналізм, а простирадла і фотоальбом – на дилетантизм. Таке враження, що професійні грабіжники взяли з собою на справу дітей і бомжів, чого вони майже ніколи не роблять. Щось тут не те. Ви наркотиків удома не тримаєте? 
            Та боже збав. Ніколи в нас цієї гидоти не було.
             Може ви або дружина займаєтеся якоюсь політичною діяльністю, яка не подобається владі, підтримуєте грошима якісь дійсно опозиційні партії?
             Бог милував. Ніколи нічим подібним ні я, ні дружина не займалися. В мене цілком легальний бізнес. Я людина аполітична, хоча й не люблю нинішній режим. Дружина теж. Тесть, щоправда, іноді висловлювався доволі різко, але хто про це знав. Такі ж як і він сусіди-пенсіонери, діди на лавочці під під’їздом. Ніякої загрози нинішньому режиму він не складав.       
            Але так діють спецслужби, які хочуть замести сліди. Не хотілося б мені встрявати в такі справи. Може ви мені не все розповідаєте, або самі не все знаєте чи розумієте? В мене можуть бути великі неприємності.
           Ну, наприклад.
            В кращому випадку заберуть ліцензію. В гіршому можуть взагалі ліквідувати, якщо я підійду надто близько до істини. Поважні причини, щоб не братися за цю справу, згодьтеся.
            Буду оплачувати всі ваші проблеми. Давайте відверто. Ми з дружиною передбачали, що ви можете втратити засоби існування через нас. Ми вирішили, тобто дружина сказала: знайде він батька, віддаси йому картину Пимоненка. Це крім всіляких поточних витрат і авансу. 
            Дуже заманлива пропозиція.
            Я хоч зараз готовий скласти відповідні документи.
            А тесть давно з вами живе?
            Десь з півроку. 
            А до того, де він мешкав?
             У Білій Церкві. Дружина в нього померла і він перебрався до нас. Не дуже хотів. Але його донька, тобто  моя дружина, втомилася мотатися до Білої Церкви готувати йому, прати і обробляти город. 
          «Біла Церква, Біла Церква, знову ця Біла Церква, - про себе сказав Кочубей. В голос же він додав, - я беруся за цю справу. Всі необхідні для початку розслідування дані залишите моїй помічниці. З нею ж складете контракт і якщо готові, сьогодні залишите аванс. А я вже катастрофічно запізнююся на важливу зустріч. Хай щастить.
     Кочубей просто вибіг у двір і відімкнувши свого джипа стрибнув на сидіння. Машина завелася з півоберта і вже через декілька митей джип детектива виїжджав на вузьку вулицю старої частини міста. Проклинаючи затори детектив повільно просувався до ресторану «Пекін». З голови не виходив останній сьогодні клієнт, який затримав його на роботі. Ще один двійник президента, чи той самий? Щось тут не так. Не сходяться кінці з кінцями. Чи не виявлюся саме я крайнім в усій цій таємничій історії? Чи не стану я, в процесі розслідування, заручником чиїхось інтересів? Інтересів могутніх людей нашого суспільства, які ніколи не афішують своєї могутності і завжди залишаються в тіні. Людей, які не зупиняться ні перед чим, якщо я наступлю їм на ногу і коли вони  відчують від мене реальну небезпеку і загрозу. І що тоді? Поставити картину Пимоненка на мою могилу?
     Приватний детектив задумався, зазівався і ледь не пропустив правого повороту, що затримало б його ще на півгодини. Однак, йому в останній момент  вдалося  перелаштуватися у потрібну смугу. Після Помаранчевої революції водії Києва стали відноситися один до одного з більшою повагою і його пропустили з третьої смуги в першу, не зважаючи на суцільний потік машин. Кочубей просигналив: «дякую». 
     Його нова пасія Іванка, з якою детектив мав лише інтернетне знайомство, одиноко сиділа за великим столом у затишному куточку китайського ресторану. Вона з видимим задоволенням наминала якісь екзотичні східні солодощі і запивала їх кавою. Молода жінка вже встигла з’їсти якесь дивовижне морозиво і ласо позирала на ще одну екзотичну страву, що була розмазана по тарелі. Попереджений нею офіціант, побачивши засапаного Кочубея, який прилаштовувався поруч з дівчиною, одразу побіг за вечерею. 
             Хіба можна залишати дівчину одну в цьому кублі китайського громадського харчування, - одразу перебрала на себе іронічну манеру Іванка, яка так подобалася в жінках Кочубею.  - Ледве відбилася від настирливих кавалерів. Сказала їм, що мій сьогоднішній супутник за столом дуже ревнивий, запальний і фізично тренований. Він із тих хлопців, які одним пальцем можуть убити людину. Щодо перших властивостей я не впевнена, а з третьою я явно не помилилася, - дівчина окинула поглядом  схожого на стиснуту стальну пружину Кочубея.      
             

Розповідає Юлія Макарчук

     Сьогодні повернулися з Одеси. Відпочинок був майже повністю зіпсований тим прикрим випадком у барі, а потім і загостренням хвороби Остапа. Він не знаходив собі місця, все рвався до того бару, шукати недодушеного ним злощасного мотоцикліста. Марко мого брата абсолютно не поважає. Не може зрозуміти, що Остап просто хворий. Не в усіх же на цьому світі така воля до життєвого успіху, як у мого Марка. І нервова система в усіх дуже різна. Декого нічим не проймеш, а в інших нерви, як натягнуті струни.  Марко ж вважає, що Остапа в дитинстві дуже розманіжили батьки, які панькалися з хворобливою дитиною, все йому дозволяли, прощали всі його вибрики, ніколи не карали. Через це Марко боїться, що баба з дідом розпестять і наших дітей. Бо ж відомо, що бабусі і дідусі більше люблять своїх онуків, ніж дітей. Через це хоче їх забрати до Києва на літо. А в Білій Церкві на Заріччі в батьків чудовий будиночок у старому садку з виходом до Росі. Справжній рай для дітей. А у Віті Поштовій протікає мацюпусінька річечка, навіть дітям по коліна.
      По дорозі до Києва Марко знову посварився з Остапом. Я знаходжуся ніби між двох вогнів. Як мені помирити цих двох найдорожчих мені людей? Я розумію Марка, в Умані на зворотному шляху до Києва, Остап вже взагалі зійшов з рейок. Ні слова не кажучи він знову вчепився в горло якому молодику в мотоциклетній куртці, який, на його думку, агресивно рушив до нашого столика в кав’ярні. В Остапа така звичка, ввесь час він з силою стискає пальці в кулаки і потім їх знову з силою розпростує. Це в нього нервове вже багато років поспіль. Однак через цю свою звичку він так натренував власні долоні і пальці, що мабуть однією рукою здатен розчавити пересічній людині горло. Складається враження, що мій брат просто шукає привід для сварки. Саме в ній він знаходить собі нервову розрядку. При такому підході знайти причину для бійки не важко. Ми все ще не класична європейська країна, де люди шукають приводу для того, щоб зробити один одному якусь приємність. Ось і тепер Остап одразу схопив за горло мотоцикліста номер два. Може він їх просто за щось ненавидить? А може інтуїтивно відчуває якусь потенційну загрозу, яка випромінюється від деяких людей і пересічна людина її просто не здатна вловити. А можливо хтось і мотоциклістів його колись чимось образив? Наркомани такі мстиві. 
      Щось хруснуло в горлі того хлопця в чорній шкірянці і схована до кишені права рука інстинктивно рвонулася до горла. В ній був пістолет. І він вистрелив. Боже ти мій! Який жах. Той мотоцикліст сам себе застрелив. Потім Марко мені сказав, що йому цей випадок дуже не подобається. Пістолети люди завжди ставлять на запобіжника. Хіба що вони збираються їх використовувати саме в цей момент. 
     Всі так і сипонули з тієї кав’ярні. У дверях навіть виникла тіснява і штовханина. Ми теж вирішили не затримуватися, тим більше, що це саме Остап спровокував той інцидент. З такою поведінкою мій брат скоро когось уб’є. Або ж уб’ють його. Не маю морального права більше просити Марка про допомогу. Він уже стільки сил і грошей витратив на лікування Остапа і все марно. 
     Від Умані до Білої Церкви добралися без пригод. Заїхали до батьків, де я й залишилася з дітьми. Марко з друзями і Остапом поїхав до Києва. Чоловік зателефонував мені з дому і на моє запитання: як доїхали, в своїй саркастичній манері відповів, що більше мотоциклістів по дорозі, слава богу, не траплялося. 
     Ось так я, Юлія Макарчук, дівоче прізвище Дідківська, і вимушена знаходитися між декількома неврівноваженими чоловіками. Дорогими мені людьми, які не здатні зрозуміти один одного. Я ніби стою на перетині двох діагоналей квадрата чи прямокутника, в якійсь умовній точці, яка має бути рівновіддаленою від  всіх чотирьох кутів – чоловіка, брата, сина і батька. В  останнього, напевно, вдався Остап. Добре, що хоча б донечка і мама є людьми близькими мені за духом і темпераментом. Батьки жалілися, що їх онук стає все більше неконтрольованим. Отаким був і його дід, отаким нині є і його брат. Батько завжди був занадто добрий і беззахисний і саме через це намагався довести і собі і людям, що він сильний і агресивний.  Мама скаржиться мені, що мій син все більше нагадує свого дядька Остапа і вже дня немає, щоб він з кимось не побився на вулиці. Чоловік би не пропустив моменту шпигнути мене, що наш син, як і його дядько, не любить майбутніх мотоциклістів. А так, як у маленьких хлопчиках їх ще важко розпізнати і розгледіти він вимушений бити всіх підряд. Хоча в сина і від чоловіка немало всього закладено. І чухається він не так, як це роблять всі інші люди, а по-своєму, точніше по-батьковому, і дивиться Богдан на людей так же вивчаюче, як і мій чоловік. Цього зовсім немає в Остапові. Останній вірить своїм почуттям, а не розуму, а мій чоловік і син великі скептики. Вони світ досліджують, а не його відчувають. 
      Марко вважає, що Остап таким вродився і таким помре. А я знаю, що до переїзду до Києва він таким не був. Місто, куди переїхав мій брат, якому Марко купив однокімнатну квартиру на Оболоні, з благородною метою порятунку українського суспільства, був не тільки і не стільки «Матір’ю міст», скільки новим Содомом і Гоморрою. Так його називали обізнані люди. Все більша кількість людей була переконана, що розпуста в його крайніх, неймовірно збочених проявах стала нормою життя столичної еліти. Складалося враження, що парламент країни у своїй більшості складається зі злочинців і збоченців всіх можливих і неможливих категорій, видів і типів. Педерасти, лесбіянки, трансвестити, шахраї, грабіжники, ґвалтівники, вбивці складали більшість в багатьох фракціях. Комуністи створили а Раді правлячу більшість разом з олігархами-капіталістами. Це був безпрецедентний випадок в історії людства. Комуністична партія, яка мала бути на ножах з олігархами, насправді з ними об’єдналася в пограбуванні народу. «Комуністи» мали банки, володіли заводами, нещадно експлуатуючи людей. Рівень політичної проституції в країні перевищив всі гранично допустимі норми і продовжував зростати. Все це вело країну до загибелі.
     Таким людям, як Остап, з тонкою душевною організацією в цій країні і її столиці був лише один вихід – сховатися з допомогою наркотиків у якийсь інший світ, де не панувала абсолютна сваволя і дурня собача повсякденного дебільного існування.
      Остап і такі люди, як мій брат розуміли, що завданням створеного нинішнім президентом режиму було перетворення народу на бидло. Щоб він мовчки своєю працею створював комфорт і розкішне  життя для так званої еліти. Остання ж, відчуваючи наближення катастрофи, намагалася її всіляко уникнути, хоча б шляхом заглиблення в якийсь ілюзорний, віртуальний світ. Навколо них люди ледве зводили кінці з кінцями, гуртом збирали по копійці гроші на лікування важкохворих дітей, не мали житла, грошей на навчання дітей, а бидлоеліта відкрито розкрадала державу і вивозила сотні мільярдів доларів за кордон. Всі ці бандюки мали на Заході нерухомість, тримали в офшорних зонах вкрадені у народу гроші. Їхні діти вчилися в університетах Європи і Америки.  Але все одно, основним їх внутрішнім психологічним станом був страх не лише за свої статки, але, перш за все, за власне життя. Цей страх неминуче трансполювався в усі клітини суспільного життя країни і такі люди як Остап його вловлювали як локатори мобільних телефонів. Ці люди в подібній обстановці страху і невпевненості просто були приречені на наркоманію або алкоголізм. 
     У верхівки був лише один вихід, щоб не стати суцільними наркоманами і алкоголіками. Ним став інстинктивний інтерес до різних містичних вчень, релігії, інопланетян, духів тощо. Інші чекали, що з дня на день  на Землю впаде астероїд, відбудеться страшний землетрус, вибухне вулкан і таке інше. 
     Як і сто років тому, перед катастрофою революції в Російській імперії або перед розпадом «країни неляканих ідіотів», тобто Радянського Союзу, в його фрагменті під назвою Україна виник інтерес до теософії українки Блаватської. Модним стало розмовляти про карму, реінкарнації, гуру, доктрини і всілякі інші речі, які давали розрядку накопиченій енергії тваринного страху.
     Відродився і спіритизм, здавалося б назавжди забутий, висміяний і зганьблений остаточно. З’явилися салони з круглими столами, де викликали духів. Містична література продавалася дуже добре. Сотні тисяч людей відвідували містичні сайти в Інтернеті. Створювалися фільми на цю тематику, які переглядали мільйони людей. Навіть у метро реклама сповіщала про лекції по містиці і псевдомістиці. Віщав знаменитий «Доктор пі». Зомбування плебсу дійшло до такого рівня, що відомий «українець» Мавродій відновив свою знамениту шахрайську піраміду «МММ». Не зважаючи на очевидний будь-якій психічно  більш-менш нормальній людині шахрайський сенс цього «підприємства» зомбовані люди несли сюди свої гроші і віддавали їх не хворим дітям, а відвертим шахраям. Цей проект ніби мав на меті показати світові безмежні можливості інтелектуальної і духовної деградації суспільства в умовах його скочування в прірву.
     В парламенті Закон про мови розробляли ветеринари і гінекологи, а про фінанси – вчителі фізкультури і співу. Невігластво і некомпетентність стали нормою і нікого не дивували і не шокували. 
     Одним словом, як це завжди буває перед страшним суспільним катаклізмом  попит мало все те, що могло дати життю псевдоеліти  хоча б якийсь сенс. 
     В той час, коли дружини багатіїв удосконалювали своє дихання за системою йогів, сиділи у фітнес клубах чи займалися медитацією їхні чоловіки знаходили інші розваги, які мали відволікти їх від думок про катастрофу, що насувалася. Знаючи або відчуваючи, що катаклізму не уникнути, вони поспішали отримати насолоду. Ніколи ще в суспільстві не панувала така моральна розбещеність. 
      Характерною рисою занепаду суспільства і його руху до катастрофи є загальне тяжіння до незвичних видів насолоди, пошук екзотичних іноземних партнерів, здатних задовольнити цей потяг найдивовижнішим, найпримхливішим, найрозбещенішим способом. 
     На Окружній дорозі, яка оперізувала столицю стояли ледь не в ряд чисельні «дівчатка». Підпільні борделі і легальні «масажні кабінети» надавали найвишуканіші сексуальні послуги. Бидлоеліта користувалася послугами дівчат з усього світу серед яких траплялися і десятирічні. Саме на них був найбільший попит. Клієнти не рахуючи грошей викладали за них кругленькі суми. Так звані «мажори» уже відверто розбещували, ґвалтували, вбивали і навіть спалювали дівчат, яких заманювали на свої «хази». «Найгуманніший суд у світі», тобто суд український, випускав їх на волю або давав умовні терміни. В той же час роками скніли у в’язницях люди, які украли в олігархів товару на сто гривень. 
       В мисливських угіддях олігархів стало модним випускати пійманих там людей і влаштовувати на них полювання. Воно зазвичай закінчувалися вбивством. Особливою популярністю користувалися «ігри» в заповідниках, коли молоду, незайману, перелякану до смерті дівчину, випускали голою в ліс, давали їй фору в часові, а потім здоровенні чоловіки починали переслідувати її як козулю чи серну. Все це закінчувалося дикою оргією зі зґвалтуванням і вбивством. Інколи одразу декількох таких дівчат одночасно випускали в ліс і починалося «полювання». Щороку тисячі молодих і гарних дівчат безслідно зникали в країні.
     Виникли і еротичні театри, де розігрувалися цілі дійства, прописані професійними сценаристами. Приміром, на сцені відтворювалася  класна кімната, де молода, гарна, з пишними формами «училка» проводила урок біології для старшокласників. Тема уроку - «Анатомія людини». Все закінчувалося тим, що «педагог» і «учні» роздягалися на сцені й починали вивчати будову людського тіла на власному прикладі. На закінчення спектаклю «учні»  трахали «педагога» просто на парті. 
     В мисливських угіддях олігархів для гурманів влаштовувалися і «м’які» шоу.  Група чоловіків і дівчат виїжджали на велосипедах або конях у ліс і там двоє «інструкторів», чоловік і жінка, на власному прикладі показували, як то гарно кохатися, особливо жінкам, коли вони збуджені обертанням педалей велосипеда і вузьким сідлом, а також спеціальним сідлом на коні.  Після «інструктажу» фахівців з велосипедно-кінських сексуальних перегонів, група «спортсменів» розділялася по парах і роз’їжджалася в різні боки, щоб випробувати на собі те, чому їх навчили гуру.
     Особливою популярністю користувалися містично-сексуальні оргії під керівництвом досвідченого справжнього індійського гуру. Варто було з’явитися вправному шарлатану, як він вражав в саму душу, зачаровував це позбавлене боротьби за виживання і легковірне товариство багатіїв. В усіх містичних гуртках  на таких людей було відкрито справжнє полювання, вишиковувалася велика черга бажаючих отримати їх бодай на один вечір. 
      Олігархам уже було мало українських дівчат. Спочатку вони переключилися на сусідніх полячок і росіянок, а потім по мірі накопичення капіталу перейшли на француженок і британок. Нарешті з’явилися японки, китаянки, індіанки, арабки. Особливо вибагливі замовляли папуасок, нілоток, бушменок і австралійських аборигенок. 
     Переситившись, вони переключилися на гомосексуалістів і трансвеститів. Нарешті окремі «екземпляри» докотилися і до скотолозтва. Виникли спеціальні стайні, де для «гурманів» тримали молодих кобилок і інших тварин. Ці «заклади культури» ніколи не простоювали без роботи, на відміну від господарських об’єктів країни. Остап про  все це знав, але не міг нічого зробити. Він просто задихався в цій мертвотній атмосфері, аж поки якийсь друг не запропонував йому наркотики, як універсальний спосіб позбавитися мерзоти цього світу, що все швидше котився в прірву.
      Остапа можна було б врятувати, якби відбулося очищення суспільства. Під час Помаранчевої революції він перестав вживати наркотики, але потім розчарування призвело до ще гіршого рецидиву. Страшні збочення в країні продовжувалися на фоні постійного зростання корупції і бюрократизації суспільства. Останні два явища тісно взаємопов’язані. В принципі автократія  для України не така вже й погана форма правління в період переходу від тоталітаризму до демократії.  Більш того, вона є в значній мірі закономірним етапом розвитку найбільшої за площею країни Європи, територія якої в минули віки була розшматована між різними імперіями. Про це я, як політолог за освітою і ситуативна домогосподарка завжди говорила і Марку, і Остапу. Марко зі мною погоджувався, щоправда із одним важливим застереженням, що авторитарний правитель має бути розумним, кваліфікованим, не корумпованим, не злочинним і патріотичним. Нинішній президент жодному з цих критеріїв не відповідає і тому об’єктивно був не на часі. Через це він неодмінно буде зметений тим чи іншим чином історією і вона неминуче висуне відповідного ситуації лідера. Так завжди було і так завжди буде. Марко це розуміє. Але як це пояснити Остапові, який ні в які теорії не вірить і речі називає своїми  іменами. І цензурних характеристик нинішньої влади і президента я від брата не чула. Особливо, коли в нього починається дискомфорт і він стає страшенно злий і дратівливий. 
      Остап тоді кричить, що президент довів країну до такого стану, що перехід до демократії після його відсторонення від влади навіть у принципі неможливий. Лише найжорстокіший диктатор зможе вичистити Авгієві стайні реальної української дійсності від того лайна, що накопичилося в державі. Ти дурна, волає мій брат, хіба ти не бачиш, що нинішній президент скрізь розставляє людей зі свого регіону за єдиним критерієм, вони мають бути йому абсолютно відданими. І все. Більше ніяких інших критеріїв підбору квадрів у нього не існує. Але так, як на його малій батьківщині кількість розумних, чесних, креативних людей навіть у принципі не може бути вищою, ніж в інших регіонах країни, до влади потрапляють абсолютні невігласи, дурні, збоченці і таке інше. Країна конче потребує проведення радикальних реформ, але хіба їх можна втілити в життя з таким людським керівним матеріалом.
     Ну що тут можна йому заперечити? Ох, Остап, Остап. Бідний мій братику. Хіба я не знаю, що в країні маса креативних, освічених і патріотичних людей, але вони свідомо відсторонені від влади. Натомість владні дурні, заздрісні тупаки всіляко гальмують честолюбні устремління української нації, глушать ініціативу, примушують людей працювати тільки на необхідний для існування, а не розвитку, мінімум. Але ж розуміючи це Марко не тікає до віртуального наркотичного світу. Я теж, зціпивши зуби, продовжую жити, проклинаючи і зневажаючи владу, виховую дітей як патріотів України, як свідомих українців, щоб хоча б вони зуміли організувати в цій у принципі неймовірно чудовій, багатій і щасливій країні в майбутньому райське життя.                              
                                    

Розповідає радник президента


     Під час інавгурації президента України упала на підлогу і розбилася на друзки  одна з головних регалій – зроблена з кришталю і оздоблена дорогоцінним камінням булава. Люди побачили в цьому поганий знак для президента. Подальші події лише посилили катастрофічні передчуття. Виступаючи перед велелюдним зібранням президент, йдучи до мікрофона, спіткнувся і ледве не впав. Далі ще гірше. Покладаючи вінок до могили Невідомого солдата новообраний президент повернувся, щоб йти до кортежу автомобілів. В цей час, невідомо з яких причин, кажуть, що це був раптовий порив вітру, я стояв неподалік і ніякого шквалу не помітив, вінок злетів з високої підставки і піднявшись у повітря одягнувся, як хомут, на шию главі держави. 
     Безперечно, що всілякі віщуни, пророки, футурологи, політтехнологи і історики почали ледь не в один голос говорити, що це президентство має закінчити трагічно. Яка дурня собача. Як можуть нібито серйозні і освічені люди таке говорити? Не розумію. Так, дійсно, новообраного президента з самого початку почали переслідувати всілякі біди і негаразди. Але нічого містичного тут немає. Незалежно від всіх цих недолугих віщувань і віщунів у своїх проблемах був винен лише сам президент і ніхто інший, і ніщо інше. Він надто довіряв і прислухався до думки своїх нерідко лукавих радників. Дехто з них вже давно був завербований іноземними спецслужбами. Якби не його характер і не низький інтелектуальний рівень, він би не оточив себе такими нікчемними людьми.
     Абсолютний невіглас у справах державних, президент постійно робив не те. Недорікуватий від природи, він з такою ж частотою говорив не те. Все це викликало насмішки як всередині країни, так і на міжнародній арені. Елементарні помилки у висловлюваннях президента стали основою для численних анекдотів, які ходили країною з краю в край. У Росії про нашого президента зняли вкрай знущальний фільм, який він був вимушений мовчки ганебно для нього проковтнути і зробити вигляд, що нічого не відбулося. Не витримуючи тиску ворожого йому суспільства і міжнародної громадськості, бажаючи лише спокою і комфорту, президент свідомо оточив себе людьми, які говорили йому лише приємні речі і всіляко хвалили його виступи. Будь-який «ляп», над яким потішалася вся країна,  вони вміли майстерно подати як чергову перемогу і витончений жарт. Таким чином, з часом він все більше опинявся в якомусь ірреальному світі. Абсолютно безпроблемному, де все надзвичайно добре і чудово і де  всі його люблять, зазирають йому до рота, де народ боготворить свого правителя. Лукаві радники нашіптували йому, що всі негаразди в країні лише через підступи опозиції, яка  люто ненавидить президента, заважає комфортно жити не тільки йому, але й народу. Тому з нею необхідно нещадно боротися. Лише знищивши опозицію президент зможе купатися в промінні щирої любові до нього вдячного, але дещо обдуреного опозиціонерами народу.
     Я мабуть був єдиним серед його радників, який намагався розкрити очі президенту на справжній стан справ у країні і реальне відношення до нього її громадян. Саме за це мене, врешті-решт і витурили з роботи. Після цього взагалі будь-яка інформація, яка могла б не сподобатися президенту, до нього перестала доходити. Така ситуація для глави держави завжди закінчується дуже погано, а то й трагічно. Про це говорить весь історичний досвід. 
      З часом всезагальна ненависть народу до свого правителя стала настільки сильною, що почала прориватися безпосередньо до президента. То його освистали на відкритті стадіону, то демонстративно не подав руки один з світових лідерів, то загальновідомим став вірш поета, який відверто висміяв президента. З‘явилися написи в метро, в який президентові бажали смерті. Якби я був  радником глави держави, я б ніколи не порадив йти тому на відкриття стадіону. Це ж хтось із моїх колег сказав йому, що там обов’язково треба бути, щоб ще раз пересвідчитися, як його всі люблять. 
       Після цього ганебного інциденту на стадіоні президент вже не міг витримувати ворожу атмосферу, яка як флюїди проникала через вікна президентського палацу. Він свідомо відсторонився від нерівного поєдинку з суспільством і замкнувся у своєму маленькому світові, де його оточували домашні, а також лицеміри, які все голосніше співали йому осанну. Він навіть «ударився» в релігію і проявив схильність до містицизму. Навколо нього, крім лукавих радників, почали з’являтися все більше різноманітних ясновидців, шарлатанів, містиків і просто шахраїв. Всі ці провидці дуже добре знали, чого хоче президент тому вони пророкували довге, спокійне правління, всенародну любов і повагу і всілякі такі «штуки» подібного штибу, збагачуючись за рахунок державної скарбниці.
      Іноземні спецслужби всіляко сприяли розвитку істеричного стану президента, підсовуючи йому «документи» про підступні наміри опозиції або ж лякаючи його, через впроваджених лікарів, що в нього початковий етап розвитку невиліковної хвороби. 
       Особисто в мене не було ніяких дурних ілюзій стосовно того, що 90% населення нашої країни щиро ненавидять президента, його родину і все злочинне оточення. В українців немає тенденції сакралізувати владу, як, наприклад, у росіян. Для останніх влада дається від Бога. В українців, як і в інших європейських народів, влада йде від людей і тому в ній немає нічого священного. Дурний піп, дурна й його молитва, кажуть українці. Або ще: був дурний, та взяв дурнувату та не знали, що робити, підпалили хату. Нація була впевнена, і про це красномовно говорили незаангажовані соціологічні дослідження, що країною править дурний президент, який набрав дурнувату команду. Через це мільйони українців тікали з країни за кордон. Українська діаспора стала за чисельністю у світі перевищувати навіть китайську. Ситуація в країні достоту нагадувала британську початку ХУІІ ст. Тоді Британією правив «дурний король Джеймс» (The Foolish King of England James). Британці в той час сотнями тисяч тікали з країни будь-куди аби подалі від дурня-короля. Фактично це і стало причиною  освоєння англійцями Америки, Австралії, Індії, Південної Африки  тощо. Через цього дурисвіта пізніше виникли США, Канада, Австралійський Союз, Нова Зеландія. Та й знаменитий корабель «Мейфлауер» («Травнева квітка»), який привіз до Нового світу перших білих американців, відійшов від Плімуту саме за правління дурного короля Джеймса.
      І раптом все змінилося. Ніби за помахом чарівної палички. Немов сто баб пошептало. Президентський характер, поведінка змінилися до невпізнання. Він рішуче «вичистив» своє недолуге довкілля, наче той Геракл Авгієві стайні. Зовсім несподівано мені зателефонували з Адміністрації і повернули на попереднє місце роботи. Там я нікого з старих кадрів не застав. Скрізь були молоді, освічені, розумні, рішучі люди. Вони повністю замінили позавчорашнього штибу діячів, які думали лише про власний інтерес, а до потреб держави і народу їм не було ніякого діла. Ці люди не знали, де вмикається комп’ютер, а Інтернету боялися і ненавиділи його. Фактично в глибині душі ці виховані божевільною радянською системою люди продовжували вважати, що кібернетика є буржуазною лженаукою.
      Зовсім несподівано не лише для мене, але й для всіх інших, президент виявився здатен адекватно реагувати на швидкозмінну ситуацію, відповідно часові змінюватися самому, вдосконалювати себе в його поважному віці, рішуче звільнятися від людей і партій, які тягли країну назад. Він вирішив напряму опертися на народ, а не на відірвані від нього політичні партії. Я його попереджав про ті небезпеки, які чекатимуть на цьому шляху. І  виявився правим.
     На жаль, час для демократичного перетворення держави було упущено. Суспільство було хворе і ця хвороба продовжувала загострюватися. Особливо небезпечними для самого існування держави і її президента стали економічні проблеми, які не вирішували вже більше двадцяти років. На пораду випускників Гарварда з діаспори, які нині складали кістяк економічного блоку радників президента, він вдався до «шокової терапії». Були повністю відпущені ціни, відмінені державні субсидії, почалася широка всеохоплююча приватизація державної власності.  Заарештували олігархів і найбільших корупціонерів. В Чорнобильській зоні швидко збудували величезні бараки в яких облаштували концентраційні табори. Сюди з усієї країни почали звозити шахраїв, злодіїв і бандитів. Однак, при цьому президент був вимушений скоротити і соціальні програми.
      Цілком природно, що в країні, де більше половини населення знаходилося за межею бідності побічним результатом реформ стало різке загострення внутрішньополітичної ситуації.  Положення ускладнювалося тим, що в окремих областях, наприклад, Запорізькій, Дніпропетровській та деяких інших, доволі живучими виявилися традиції лівого екстремізму. Ще з часів батька Махна тут жевріло вугілля лівого анархізму і повного неприйняття будь-якої влади. Саме тут виникла лівацька озброєна організація  «Чорний прапор України». Жертвами її стали тисячі людей. Величезних збитків зазнало господарство країни.
      Боротися з «махновцями» в умовах масового зубожіння людей – справа не з легких. Президент зіткнувся з потужною лівою опозицією в парламенті. Його звинувачували в проведенні антинародної політики, а його методи називали авторитарними і навіть «кацапськими» - з натяком на російське походження президента.
     Криза в суспільстві назрівала, як нарив у тілі людини. Верховна Рада все активніше виражала незадоволення урядом. Ініціативи президента з наведення порядку в країні парламентом блокувалися. На цьому фоні відкрито прогресувала корупція. Ліві екстремісти почали брати під свій контроль окремі шляхи і райони. Їх присутність все чіткіше виявлялася і в столиці. Ситуація набувала рис некерованої. Виникла реальна загроза стабільності держави і взагалі її існуванню. Президент не став чекати, коли ситуація вийде з під контролю. Він завжди мав репутацію людини рішучої.
     Увечері 5 червня в неділю, коли місто готувалося до нового робочого тижня, на вулицях Києва з’явилася важка військова техніка, війська і озброєні загони міліції. Події розвивалися за класичною схемою – вокзали, мости, основні комунікаційні вузли. Зовні все нагадувало звичайний військовий переворот. Але він не був ні звичайним, ні класичним. Дуже швидко на екранах телевізорів всіх без винятку телеканалів країни з’явився президент і прояснив ситуацію. Надзвичайні заходи були прийняті за його указом. Мета – раз і назавжди покінчити зі старим пострадянським і наскрізь прогнилим ладом, який заважає здійсненню справжньої демократії. Комуністична і фашистська ідеологія була оголошена поза законом, а керівники комуністичної партії репресовані. У виступі, до складання якого доклав рук і я, зазначалося, що найбільше зло зосереджене в корумпованих злочинцями органах законодавчої і виконавчої влади.  Переступивши через псевдодемократичні формальності, за його виразом, президент пообіцяв «справедливе і ефективне управління країною».
      Глава держави поклав на себе командування збройними силами і міліцією, розпустив Верховну Раду, призупинив дію Конституції. 
     Контроль за станом справ у державі було покладено на збройні сили і міліцію. Військові підрозділи цілодобово чергували біля штаб-квартир політичних партій, зарубіжних корпунктів, контролювали основні комунікаційні вузли. Одночасно було введено жорстку цензуру. Армія зайняла будівлі редакцій  основних газет, радіо- і телеканалів. Перший же приватний телеканал, що належав заарештованому олігарху,  який намагався критикувати дії президента, був негайно закритий. Була відновлена смертна кара з конфіскаціє майна. Тим олігархам, які повертали все награбоване в громадян держави, смертна кара замінялася на довічне ув’язнення. Олігарх, який вирішив схитрити і не повернув гроші, записані на його дітей і дружину, був одразу показово розстріляний. Більше таких випадків не траплялося. Країна на свій розвиток протягом лише декількох днів отримала сотні мільярдів доларів. Постійні надходження валюти до державного бюджету не припинялися ні на мить. 
     Президент передав свій величезний маєток під Києвом для облаштування там дитячого будинку, а сам переїхав до скромного котеджу. Після цього тисячі величезних вілл стали здаватися їх власниками на державний баланс. Їх передавали в безстрокове користування молодим українським родинам, які підписували з державою контракти, що будуть мати 5 і більше дітей. Почалося реальне відродження постгеноцидної української нації. 
     Об’єднане командування збройних сил України одностайно виразило найрішучішу підтримку і допомогу президенту. Про це було заявлено в спеціальному комюніке. Збройні сили підтримали надзвичайні заходи для відродження країни.
     Всі парламентарі взяті під домашній арешт і відносно кожного з них розпочалося кримінальне розслідування. Почалася підготовка до відкритих судових процесів над корумпованою владою в її конкретних персоналіях. Я радий, що в усьому цьому є і мій скромний внесок. 


Розповідає «чистильник»


      Моє життя не відрізнялося великою різноманітністю. Закінчив політехнічний університет і так і не знайшов роботи за фахом. Ще зі школи займався карате, бойовим гопаком, дзюдо. Пішов до армії і там служив у морській піхоті. Через це мене радо взяли до приватної армії одного олігарха. Його всі в нас знають. Маючи вищу освіту зі знанням англійської мови я доволі швидко просунувся до рівня особистого охоронця олігарха. Через декілька років мене звільнили з роботи, давши організувати невеликий, але добре прибутковий бізнес. Так олігарх подякував мені за роки вірної служби. Все в мене було добре. Гроші водилися, жінки боготворили, друзі заздрили. Маю дуже гарну нерухомість. Нарешті вдало одружився. Привчена до порядку, віруюча дівчина греко-католичка з Західної України. Обирав її свідомо, не кохаючи. Просто звернув увагу на те, що вона гарна, розумна, толерантна. Пізніше, коли пізнав її ближче, прийшло й кохання. Чесно скажу, уже почав вважати, що піймав бога за бороду. Але життя завжди бере своє і віднімає наше. Так трапилося і зі мною. 
     Раптом з’явилася якась невідана раніше слабкість, захотілося до люлі. Дружина одразу помітила, що я якось змарнів і настояла на тому, щоб провів обслідування. І ось маю, так би мовити, на руках страшний діагноз – саркома. Не діагноз, а смертний вирок. Ще в основному ніби й здоровий, а знаходжуся немов у камері смертників після відхилення прохання про помилування. В будь-який момент до мене може завітати смерть. Взагалі,  моє життя перетворилося б на суцільне пекло, але мені повезло. Мій лікар в онкологічному диспансері став для мене практично єдиною відрадою у житті і наповнив його раніше не знаним сенсом. Професор, академік медичної академії, доктор наук. Але справа не в тому. Він донині займається бойовими мистецтвами, вивчає іноземні мови, пише романи, спонсорує учнів і студентів, які хотіли брати участь у наукових біологічних експериментах. Сам він жартує, що  займається і цікавиться майже всім, хіба що хрестиком не вишиває. Але головне, як на мене, в його роботі з пацієнтами – морально підтримати їх в останні місяці і тижні їхнього існування, дати їм мету, якої в них в житті або ніколи не було, або ж вони її через хворобу втратили. 
      Наприклад, у мене ніколи не було духовного вчителя, або як кажуть індуси, гуру. Згадуючи свій життєвий шлях я тепер розумію, що стати «просвітленим» у цьому світі без гуру надзвичайно важко. Практично неможливо. Напевно і є люди, які дійшли до такого стану самостійно, але їх, як я вважаю, одиниці. Дуже важко простій людині, особливо в подібній ситуації, як у мене, отримати такий досвід осягнення істини без керівництва і посвячення людини, яка пройшла цей шлях раніше. Просвітлений учитель володіє знаннями про всі пастки, які підстерігають недосвідченого учня і головне розуміє, на якому щаблі пізнання знаходиться його підопічний. Абсолютна більшість людей є сліпцями в цьому світі, яких треба вести за руку через всілякі перешкоди і спокуси до первинного Знання, яке є фундаментом усіх знань у світі. 
     В моєму житті траплялося немало випадків, які я не міг пояснити. І це при тому, що я магістр, вчився в політесі без трійок. Не все можна пояснити, що з нами трапляється, навіть у наші дні, як казав мій веселий друг «з точки зору банальної ерудиції». І коли життя котиться день до вечора, людина намагається ні про що «таке» не думати. Але ось тебе притиснуло і пішли роєм роздуми про сенс власного життя. Як писав наш Геній і Пророк Тарас Шевченко «один у одного питаєм, нащо нас мати привела, чи для добра , чи то для зла. Нащо живем, чого бажаєм і не дознавшись помираєм, і покидаємо діла». Цитує по пам’яті, може й не все абсолютно чітко відтворюю, але сенс збережено.
     За все  життя доля не послала мені істинного духовного наставника. Жив я день до вечора. Плив за течією. Провидіння послало мені гарну дружину і дітей. Мої нинішні страждання, природа їх і глибокий сенс, виявляється, були повністю пояснені за тисячі років до мого народження. Індійські ріші, тобто мудреці, предки яких принесли ці первинні знання з давньої  України, проповідували про існування особливої життєвої сили. Вони називають її «кундаліні». Ця життєва сила знаходиться в особливому центрі  людського тіла, який зветься «чакрою». Всього таких чакр сім і вони зосереджуються в районі хребта людини. Чакри є спеціальними нервовими центрами. Ріші вважають, що кожній чакрі відповідає точка в людському організмі куди тягнуться від спинного мозку нервові закінчення. 
      Кожна чакра відповідає за здійснення головних функцій організму: серцева діяльність, травлення, секс тощо. Ріші проповідують, що кундаліні активізуються у відповідних чакрах у процесі медитації. Все своє життя я, як і більшість пересічних людей, жив нижніми чакрами, які відповідають за травлення і секс. Лише нині, коли вчитель навчив мене правильно медитувати, моя кундаліні змогла піднятися до рівня вищих центрів. Внаслідок цього моє серце наповнилося любов’ю до Бога, України, української нації. Мої очі відкрилися і я побачив свою прекрасну і таку упосліджену, розграбовану ворогами Батьківщину. Чи встигну я отримати найвище просвітлення, що дарує вершинна чакра, яка знаходиться на людській маківці?
       Під час роботи на олігарха я неодноразово брав участь у різних сексуальних оргіях. Аж тепер я знайшов пояснення своїм тодішнім проблемам. У власному сходженні кундаліні обов’язково проходить нижні чакри, третя з яких і активізує статеві центри. Піднятися вище кундаліні вже не могли, так як «застрягали» в мене, як і в більшості людей, на третьому щаблі. Лише наявність учителя, який здатен пояснити, близькість досвідченого керівника, наставника,старшого товариша, може допомогти духовному росту пересічної людини. Якби його в мене не було, я б нині бився головою об стіну в повній безвиході і розпачі. 
     Гуру пояснив мені, що він  може випробувати на мені свої ще не апробовані ліки, які дозволять мені пожити останні місяці як абсолютно здорова повноцінна людина. Але після цього я помру практично миттєво. Або хворобливе існування і постійний біль і розпач, або просвітленість і щастя останніх миттєвостей життя. Але за це щастя я маю заплатити. Любов до України і української нації я повинен матеріалізувати, знищуючи їх ворогів. Вчитель дає мені ліки і відправляє на завдання. Я його виконую і повертаючись до клініки отримую нову порцію і нові інструкції. Відчуваю, що мій академік належить до якоїсь таємної організації. Він поклав на себе певну місію і знаходиться на останньому щаблі просвітлення. Здавалося б, навіщо йому всі ці проблеми. В нього є все: слава, гроші, любов і обожнювання людей, які дивляться на нього з надією, як на Бога. Аж ні. Він сам поклав на себе хрест, що не приносить йому нічого, крім неприємностей. У моїх очах він є дійсним моральним авторитетом найвищого ґатунку. Я думав, що таких людей у нашій країні вже більше немає.
      Життя людське надзвичайно просте, якщо не сказати примітивне. Воно складається з набору стандартних щоденних дій, які відбуваються за певним сценарієм. Дуже прості і життєві істини. Однак, дивним чином, вони мало доступні людям.  Скажімо мені і сотням тисяч таким як я смертельно хворим людям мала б бути  зрозумілою абсолютно елементарна істина, що нам можна робити все, що захочемо і  за це нічого не буде. Але, виявляється  для того, щоб осягнути таку просту істину навіть мені, людині з вищою освітою, потрібен наставник, учитель, гуру. У ХХ і ХХІ ст. рак, СНІД і інші невиліковні хвороби, кількість яких постійно зростає, витворили цілу армію людей, яким реально можна робити все, що їм заманеться, але вони про це навіть не підозрюють і продовжують жити «як усі». 
       Нинішнє моє завдання полягає в знищенні працівника Київського крематорію, який є членом банди, що спалює трупи дівчат. Їх викрадають просто на вулицях на замовлення злочинних багатіїв, а потім ґвалтують і вбивають. Ця мерзенна людина і є організатором  всього цього бізнесу. Ціла мережа злочинців оформляє відповідні документи, доставляє трупи, спалює їх. При цьому більшість працівників крематорію навіть не підозрюють, що відбувається за їхньою спиною. Вчитель сказав мені, що він довідався про ці злочинні дії від одного члена банди, який покаявся йому вже перед самою смертю. В такій ситуації будь-яка людина, відходячи в кращий світ, брехати не буде. І взагалі, характер роботи мого вчителя дозволив йому накопичити величезну кількість інформації про злочини і злочинців.
      Працівник крематорію поїхав відпочивати до якогось санаторію у Рівненській області. Я й не знав, що в цій області є такі розкішні санаторії. На самій межі з Волинською областю, в знаменитих Цуманських лісах, де вирубують все підряд і вивозять до Іспанії, на березі водосховища в сосновому лісі на площі майже 40 га сховався чудовий заклад лікування і відпочинку. Сосна є єдиною хвойною рослиною помірного поясу, яка виділяє фітонциди і влітку і взимку. В санаторії є аж два види місцевої мінеральної води з високим вмістом мікроелементів. Але головне, житло і лікувальні процедури знаходяться в одному приміщенні. Можна взагалі не виходити з корпусу. Тут же плавальний басейн з водоспадом. Працівник крематорію видно має немало грошенят, так як замовив собі трикімнатний люкс. Навіщо це йому, не знаю. Видно, така людина. Мене ж учитель відправив за ним, щоб я відпочив, полікувався і зробив свою роботу, тобто покарав людину, яка сіє зло. Все мало бути організоване як нещасний випадок. 
       Я забронював собі напівлюкс з спальні, вітальні і невеличкої кухні. Люблю вранці приготувати каву за власним рецептом. Напівлюкс, це те, як жартую я після лікування в онкоклініці, що лікар прописав. Вийшов на пляж і помітив рідкісний жіночий екземпляр. Нічого подібного мені за життя не траплялося. Через те, що отримав  чудодійну  дозу ліків від учителя, почувався чудово і схоже без гуру під боком одразу опустився до третьої, тобто сексуальної чакри. Господи збав, хіба такі жінки в природі бувають? Оце екземпляр! Мій сусід по лежаку, з яким я миттєво познайомився, переконував мене, що саме на цій жінці в кабінеті гідроколонотерапії зламався дорогий німецький апарат. Щиро вірю. Боюся, що проводячи процедури цій дамі, яка заклично позирає на мене, може зламатися і мій «апарат». Аж ось на пляжі з’явився і мій «крематорник». І теж поклав око на унікальний екземпляр жіночої природи. Нічого в нього не вийде. Навіть з номером люкс. Ставлю свій напівлюкс з кухнею, проти його люкса без кухні, що вже завтра я питиму з «екземпляром» каву мого унікального приготування. Я рішуче рушив до курортниці і схрестивши ноги по-турецькому присів біля неї. 
      В санаторії симпатична лікарка виписала мені аж 85 процедур на 21 день путівки. Я свідомо набрав собі якнайбільше процедур, щоб ознайомитися з усіма закутками цього санаторію і визначитися зі способом виконання завдання моїм гуру. Я навіть записався до бібліотеки. Там  взяв роман відомої письменниці Ірен Роздобудько «Все, що я хотіла сьогодні…». Його сюжет виявився напрочуд близьким до мого нинішнього стану. В романі описувався один день життя 27-річної одруженої жінки, яка вранці після обслідування в обласній лікарні довідалася, що смертельно хвора і їй залишилося жити не більше двох місяців. Доволі банальна історія, так як таких випадків, на жаль, з часом стає все більше. Один мій друг, здоровий життєрадісний чоловік буквально згорів від раку крові за два тижні. Хоча до того був абсолютно здоровий. І ось ця героїня роману Роздобудько, зрозумівши, що вона багато чого в житті хотіла, але не могла собі дозволити, протягом одного дня намагається надолужити втрачене. Однак, все її надолуження не йде далі того, що вона закурила, напилася, купила собі дорогий одяг, їздила на таксі, а не, як зазвичай, у запльованому тролейбусі,  нарешті, вперше зрадила свого дурня і деспота чоловіка. Ось і я б нині діяв точно так же, якби в мене не було вчителя. Щоправда відміна між нею і мною ще й у тому, що вдома ця жінка виявила, - видана їй довідка виписана іншій людині з тим же прізвищем, а вона здорова. В мене, на жаль, такий варіант не проходить. 
     В сусідньому номері на балконі постійно сварилися бабуся і внук. – Хочу автомата, - вимагав він у баби, – купи мені автомата. Баба всіляко відбивалася, мотивуючи свою відмову тим, що в неї немає грошей. На третій день це мені набридло. Я вийшов на балкон і сказав хлопцеві, що зараз в Україні багато хто хоче, щоб йому дали автомата, аби перестріляти всіх цих бандюків. Ось і я хочу автомата, але ж я не скиглю на весь санаторій не даючи відпочивати сусідам. 
      На всіх процедурах я постійно перетинався з «крематорником». Він теж вирішив побільше взяти від життя. Може втопити цю мерзоту у його улюбленій йодо-бромній ванні? Він такий нервовий і скандальний, що йому ніякі заспокійливі ванни не допоможуть. Сьогодні ми здибалися біля кабінок, де відпускають грязі. Їх завозять сюди аж з Сак у Криму. Мені теж потрібно їх класти на колись вибите коліно. Хоча я нерідко ловлю себе на думці, що продовжую мислити, як здорова людина в якої попереду ще десятки років життя. Може запхнути йому в горло цю грязюку? Надто небезпечно. Поряд зі мною сидить випещена бабуся-киянка з двома дошкільного віку внучками. Ті весело щебечуть. Бабусю викликають на процедуру і вона звертається до мене, віддаючи старшій онуці мобільного телефона, щоб я наглянув за дітьми. Я радо згоджуюся. Бабуся йде і через декілька хвилин лунає дзвінок мобільного. Мені добре чути, що говорять на тому боці. Старечий голос запитує онуку. Де бабуся? В грязюці валяється, - відповідає дівчинка. Я добре посміявся і по поверненні розповів цю історію бабусі, йдучи на її місце до грязьової кабінки. 
     Вивчаю немаленьку територію санаторію, збираючи заодно суниці. Їх тут море. Оддалік на лавочці сидить бабуся років далеко за вісімдесят у хусточці і гірко плаче. Підходжу до неї, сідаю поруч і намагаюся довідатися, хто її образив. Вона крізь сльози відповідає, що ніхто її тут не ображав. Так чому ви плачете?, - не вгаваю я. - Та поселили мене до двомісного номера з молодою дівчиною.  А до неї приходить кавалер. То вони просять, щоб я пішла кудись погуляла і платять за кожну годину моєї відсутності по десять гривень. Так чому ж ви плачете? - засміявся я. – Полікуєтеся, відпочинете, подихаєте свіжим повітрям та ще й гроші заробите. Так то воно так, - знову заплакала бабуся. - Через два дні мені їхати додому. Дід  дав мені двісті гривень. А я тут уже сімсот заробила. Що я йому скажу? 
       Сьогодні зіткнувся ніс до носа з «крематорником» на магніто-лазерних процедурах. Можна було б зробити так, щоб його вбило струмом. Для інженера-електрика це не проблема. Але надто вже симпатична і розумна сестричка відпускає ці процедури. Так чи інакше, але покарають за смерть пацієнта її. Не підходить для цього і соляна шахта, куди вчащає мій «клієнт». Напевно, треба почекати, поки налагодиться погода. Помітив, що він має звичку запливати за буйки. На вежі постійно чергує хлопець, який спостерігає за пляжем. Однак, його компетенція розповсюджується лише на обгороджену буйками акваторію. Якщо хтось порушить правила і попливе за буйки, він відповідати не буде.
     Уже пройшов перший тиждень лікування і відпочинку й залишилося ще два. Поїхала моя пасія і щось у мене не стало здоров’я заводити нову. Якась така апатія мене охопила. Та й не дивно, поруч немає мого вчителя від якого я, як мобільний телефон від електромережі, постійно заряджався духовно. Ходжу до їдальні, п’ю мінеральну воду, приймаю процедури, граю з одним курортником у великий теніс і в більярд. Він з собою привіз не лише ракетки, але й сітку. Ось так люди готуються до відпочинку. Я ж доволі апатично дивлюся на жіноче розмаїття, яке буяє на пляжі. Ловлю на собі  зацікавлені погляди курортниць, але чомусь нічого мені не хочеться. Чи може не можеться? Схоже, що моя «кундаліні» перемістилася з третьої у верхні чакри. Цим вона мені нагадує, що я приїхав сюди не жінок задовольняти, а виконувати покладену на мене місію боротьби зі злом. Фактично я стаю знаряддям вищих сил, які зійшлися в непримиренному герці з силами зла.
      Тепер у мене маса вільного часу і я філософствую на дозвіллі. Спостерігаю за людьми на відпочинку. Дивуюся, настільки правий мій учитель. Він стверджує, що зрозуміти просте важче, ніж складне. Спочатку таке твердження здавалося мені парадоксальним. Просив гуру пояснити його на конкретних прикладах. Він навів мені дійсно найпростіший: навіщо Росії здалася Україна? Вона володіє величезними, найбільшими у світі ресурсами і найбільшою на планеті територією, але без України прожити не може. Із власної шкіри пнеться, щоби її утримати побіля себе. Навіщо їй це потрібно? Елементарне запитання? Так, дійсно. Але чи можеш ти дати на нього відповідь? Навіщо вони придумали цей абсолютно дебільний «Русскій мір»? Ну хіба це не найелементарніше запитання? А ти можеш мені на нього відповісти? Ні? А ось я можу. Тому що відповідь така ж проста, як і запитання. Однак, саме через це дати її так важко. Росія і росіяни не є конкурентоспроможними у цьому світі. Їх їсть страшний комплекс неповноцінності. При цьому вони неконкурентоспроможні не лише з німцями чи французами, але й з українцями. У них нічого свого, яке було б кращим за витвори інших народів, немає. Український борщ на порядок конкурентоспроможніший за російські щі. Український бойовий гопак на порядок конкурентоспроможніший за російську боротьбу на кушаках. Українська бандура з її сорока струнами, як небо від землі відрізняється від російської балалайки в три струни. Українські князі Володимир Великий, Ярослав Мудрий, Святослав Завойовник, король Данило Галицький незрівнянні з Іваном Грозним і Алєксандром Нєвскім. Український Тризуб, як найдавніший державний герб у світі, не порівняти зі схожим на обпатрану курку російським орлом.  Тут можна продовжувати до безкінечності. А забрати це все в українців можна лише одними способом: оголосити українців і росіян одним народом з однією  історією і культурою. Тоді ми отримаємо смердючі лапті, кислі щі і балалайку, а вони бандуру, борщ і «русскоє ушу», тобто бойовий гопак.  
      Сьогодні на пляжі  познайомився з «відповідальним» працівником київського крематорію. Його ім’я Віктор. Я навіть не здивувався, бо сам називав його про себе Вітьком. Як у тому київському мультику: «як ви човен назвете, так він і попливе». Якщо людину з дитинства назвали «переможець», то що йому бідному залишається робити? Має відповідати. Ось він, бідолаха, все життя і старається. Переможно спалює трупи зґвалтованих і убитих дівчаток. Цікаво, а хто спалить його труп, якщо, звичайно, його знайдуть?
      На пляжі утворилася ціла група курортників, які грають у карти. При цьому вони заодно розповідають всілякі історії, хвастають, хизуються своїми досягненнями десь там в іншому світі. І я при них. Спеціально примазався, бо Вітьок входить до цієї групи. Йому з ними комфортно. І їм цікаво послухати всякі вигадані і невигадані історії «з крематорію». Для пересічної людини працівник крематорію надзвичайно таємнича людина.  І я тут як тут. Кажу їм, що в цьому водосховищі дуже велика глибина і смуги теплої води чергуються зі смугами дуже холодної. Травлю байки, які почув від однієї відпочиваючої, що тут навіть у річці йодо-бромна вода, а це дуже небезпечно. Не тільки ноги, але й все тіло може схопити така судома, що людина, як камінь піде на дно. Ось, продовжую, наш Вітя любить запливати за буйки і навіть перепливати на той бік. А там очерети стіною стоять, ширина водосховища метрів чотириста. Схопить судома і ніхто вже не допоможе. Готую, так би мовити, грунт для розвитку подальших подій.
     Вітя, звичайно, сміється, каже, що він все життя так плаває, і нічого. Дніпро в Києві запросто перепливає. Що йому це паршиве водосховище. Ну паршиве, то й паршиве. Мені то що. Він мені повідомляє, що найприємніше плавати увечері. Сонце вже зайшло, температура повітря впала, а вода, як парне молоко. Мені цікаво, чи ще хтось складає йому компанію. На жаль, ніхто не хоче, - відповідає він. - Сидять по своїх щілинах, як таргани і носа не показують. А сьогоднішня ніч взагалі буде унікальною, - продовжує Вітя. Буде якесь свято, як він сказав «тіпа» гейпараду. Йому сестричка на процедурах сказала. Приїдуть з обласного центру і будуть цілу ніч купатися, кохатися і взагалі скучати не будуть. 
     І дійсно. Ледь стемніло, як на тому боці запалили вогнища, загриміла пульсуюча музика. На її фоні якийсь варнак волав диким голосом: купайтеся, насолоджуйтеся, любіть один одного. Ну те, що лікар прописав. Для реалізації мого задуму. Я вже на березі тусуюся. З цього боку, звичайно. Нікого немає, всі вже сплять чи телевізор дивляться. Хоча як на мене при такому ревінні музики, яке доноситься з протилежного берега, хіба заснеш. І зробити нічого не можна. То вже не територія санаторію. Вітьок тут теж ходить у плавках, тягне його на той берег. Видно поклик, так би мовити, природи. Є такі хлопці, які і жінок і чоловіків люблять. Дай їм боже здоров’я на два фронти працювати. 
       Попливли ми на той бік вдвох. Він попереду, демонструючи доволі професійний брас, а я дещо позаду плентаюся кролем. А він то так, то сяк викаблучується у воді, та нахвалює її, яка тепла та чиста. На другий день це відбувалося після Івана Купала. Тут я запропонував не плисти прямо туди, де горіли багаття і гриміла музика, а вийти з води дещо збоку і вже потім підійти до всього цього театралізованого дійства. Хоча в чому воно театралізоване? Там всі ці хлопці були в костюмі Адама. Без костюмів і гриму. Якщо, звичайно, костюмом можна назвати плавки. Але і їх не було. 
       Тільки-но ми досягли твердого дна і почали йти до берега я вже не барився. Перегнав Вітька і вдарив ребром долоні по горлу. Потім затягнув його де глибше і тримав поки все не скінчилося. Після цього транспортував трупа просто в зарості очерету, який стіною стояв переді мною. Реалізувавши задумане поплив до санаторію і без будь-яких пригод дістався до свого номера. Через вестибюль не проходив, бо там цілодобово сиділа чергова, а проліз на балкон номера свого першого поверху, вікно якого я завбачливо залишив відчиненим. Лише через день працівники санаторію звернули уваги на те, що десь запропастився їх відпочиваючий. Його почали шукати і знайшли. В очеретах на тому боці річки. Так як всі знали, що Вітьок регулярно і злісно порушував режим і запливав за буйки, всі подумали, що він втопився сам. Слідство практично   не проводилося.
     Вітьок відправився до Києва, де  колеги спалили його точно так, як він спалював тіла нещасних дівчат. Зло виявилося покараним у конкретній персоналії. А мені залишився від нього лише веселий спомин. Коли Вітьок приїхав з Києва до санаторію, заброньоване ним місце виявилося зайнятим. Він пішов до головного лікаря скаржитися. Той розводив руками, посилаючись на великий понадплановий наплив відпочиваючих. – Приїжджайте до нас у Київ, - звернувся Вітьок до головного лікаря, я завжди знайду для вас місце. І де ви працюєте. – запитав заінтригований начальник? У Київському крематорії, - відповів той.               
      
                           
Розповідає «крематорник»


      Ну я й молодець. Хитра бестія. Мене не обдуриш. Фактично і реально я головний у крематорії. Директор не посвячений. Ну й правильно, чим менше людей про якісь такі справи буде знати, тим краще. Але не люблю, коли до мене ставляться, як до останнього лайна. Деякі пихаті клієнти думають, що раз я працюю на такій роботі, так мене можна не поважати. А я, до речі, вищу освіту маю. Мене в аспірантуру запрошували вступати. Однак, я не дурень. Що та аспірантура дає? Нічого. А я тут реально заробляю в десять разів більше за професора. І все тому, що я потрібний людям. Великим людям. Вони завжди до мене звертаються з повагою і називають на ім’я та по батькові, тобто Віктор Степанович. А ось ці приїхали, щоб я їм зробив конфіденційну послугу і по їх пиках видно – зневажають мене. 
     Ну, думаю, зачекайте. Таких випещених я ще не бачив. Таке враження, що це  зарубіжні графи чи барони. І фізіономії якісь такі аристократичні, як ото в фільмах показують. На мене навіть не дивляться, ніби я таке собі пусте місце. Не просять, а наказують. І так безапеляційно. Що за одні? Я б з ними  і говорити не став, так куди дінешся. Дуже великі люди просили за них. Ну, нічого, перекліпаю. Але треба добряче розвідати про те, що їх привело до нас. А потім я їм пиху зіб’ю. Не я буду. Зі мною так не можна поводитися. Хто б вони не були.  Гроші я, звичайно, візьму з них по першому розряду. Але справа тут не в грошах, точніше не лише в грошах. Поважати треба людей. До мене і генерали міліції зверталися, і академіки. І всі просили. А чому б не допомогти хорошим людям? Тим, що лежать у труні і йдуть у піч вже нічим не допоможеш. Треба думати про живих. Така моя філософія.
     На другий день привозять труну. Звичайно, цих «аристократів» уже немає. Якісь двоє, чоловік і жінка. Нібито донька і зять померлого. Документи в повному ажурі. Прізвище небіжчика мені нічого не говорить. А сам бачу, що  тут щось не те. Ну не донька це покійного, хоч стрель мене. Маю досвід величезний. Абсолютно сторонні люди, які грають свою роль. І, до речі, грають дуже посередньо. Якщо не сказати сильніше. За такий спектакль я б грошей не платив. Це тому, що ці «аристократи» вважають, - все під контролем, а тому старатися взагалі не треба.
     Вони, тобто «донька» і «зять», зразу хотіли, щоб труна в піч пішла, але я вирішив по своєму. Хоча крематорій сьогодні не працює, я відправив труну до зали урочистого прощання з покійним, а «доньку» і «зятя» примусив заповняти якісь папери, про які вони ні сном ні духом нічого не знали. Вони довго возилися. А я в цей час зайшов до зали і відкрив  труну. Мамо рідна. Що я там побачив. В домовині лежав президент країни. Спочатку я отетерів і впав у стан повної прострації. Нічого не міг ні сказати, ні зробити, ні подумати. Але, врешті-решт оговтався і зрозумів, ні, точніше відчув, що щось тут не те. Звичайно, це не президент, а людина, яка зовні на нього надзвичайно схожа. Ну то й що?  Хіба так не буває? Навіщо ж тоді вся ця секретність, звертання до великих людей, весь цей маскарад? Навіщо? В мене гарний дорогий смартфон, можу собі дозволити, то я одразу зробив декілька фотографій і зачинив труну. Саме вчасно, бо поспіхом зайшли «родичі». Чи помітили вони щось, не знаю. Але в мене з’явилася можливість збити пиху з цих надутих хлопців. Вони ж навіть зі мною не привіталися. Ну хто я їм. 
     А тут у мене була підготовлена також цинкова  труна одного діяча. Його теж треба було терміново спалити. Я продивився документи і заявив, що вони неправильно оформлені. Знущаючись, сказав, що розумію їх велике горе, але нічого не вдієш, документи треба оформити правильно, а то в мене будуть великі неприємності. Поки вони знову в передпокої працювали за столом, перегиркуючись між собою, хто допустив помилку в документах, я швидко поміняв домовини місцями. Тут я майстер найвищої кваліфікації. 
     Потім знову прийшли «невтішні рідні», я переглянув папери і труна відправилася до печі. «Донька» так полегшено зітхнула, що аж самій соромно стало. Але нічого. Вони зіграли свою роль, і я теж. Я ж розумію, що кримінальне спалювання трупа потрібно лише з однією метою: сховати кінці у воду. Ким би цей чоловік у труні не був, його трупа хтось хотів терміново спекатися. Ось і все. А хотіли це зробити ті надуті личини з аристократичними пиками. Чимось він їм дуже дошкуляв. Трупа «президента» я запхав до холодильника і почав думати, що мені робити далі. Але ніколи не можна врахувати все. Раптом прийшов директор і запитав, де труна того діяча, якого мають спалити завтра? Я відповів, що заховав до холодильника. Начальник так розперезався, що нічого подібного я від нього не чекав. Сказав, що треба негайно спалити трупа, документи всі в нього на руках, а рідних у небіжчика немає.
     Такого ще не було, щоб сам директор цим займався. І тут до мене дійшло, що я йолоп з йолопів. Справжній дурисвіт. У приміщенні була камера спостереження. Я до неї звик так, що вже й забув про її існування. Але це я, а хтось інший не звик нічого пускати на самоплив і прослідкував за моїми діями. Тому терміново й викликали директора, який мешкав майже поруч. Ну як би там не було, а я таки добряче насолив цим «аристократам». Будуть тепер знати, як поводитися з людьми. Злити не можна не тільки лікарів і офіціантів, а то не будеш знати, що їси, але й працівників крематорію.
      Звичайно, ці хлопці нічого конкретного директорові не сказали. Просто хтось натиснув на нього, та і все. Не пояснюючи причини такого поспіху. Та нашому директору, за його характером, просто вигідно нічого не знати. В нього є якісь свої інтереси, він може комусь допомогти обійти чергу, посприяти з місцем в колумбарії чи на цвинтарі. Але не більше.
     В цьому році збирався йти у відпустку у вересні, але відправили мене наприкінці червня. Та ще й преміювали безкоштовною путівкою до санаторію. А що, хіба я не заслужив? Мене люди поважають. Щоправда наша профспілка виділяє пільгові путівки для лікування співробітників з 20% оплатою. Ніколи такого не було, щоб ці путівки видавалися безкоштовно. Але голова профспілки сказала, що тут втрутилися спонсори. Ну дай їм бог здоров’я. Я спочатку вирішив відмовитися, щоб поїхати в уже звичному для себе вересні, але бухгалтер профспілки шепнула мені по блату, що спонсори викупили номери «люкс». Страшенно дорогі, з трьох кімнат. Вони мені одному, слово честі, ні до чого. Однак дуже престижно. Всі будуть говорити, а хто це там у «люксах» поселився один. Що це за шишка така приїхала зі столиці? Та й коли приведеш у гості жінку, такий номер справлятиме належне враження. Одним словом, треба їхати.
     Взяв я путівку, купив нові шорти і плавки, гарні суперові футболки, щоб виглядати належним чином і міняти одяг декілька разів на день. Мені підказали, що найкраще до Рівного їхати від залізничного вокзалу. Замовив таксі, обумовивши в замовленні, щоб присилали гарну машину і як біла людина підкотив під автобус. Водій сам виніс мої речі, дві сумки, і поклав їх до багажника. Автобус був хороший, з кондиціонером і фільми показували по дорозі гарні. Трохи дивна назва у фірми перевізників – «Шалена черепаха». Але я люблю людей з гумором. Головне, щоб сервіс був відповідний. А водій зразу зрозумів, що я людина не проста і на зупинках знай мене запитував -  чи вам не жарко, чи задоволені ви роботою кондиціонера, які фільми вам більш подобаються.  Не те, що ті надуті «барони» з їхнім трупом «президента». Ненавиджу. Дорога чудова від Києва до Рівного. Не встиг озирнутися, як приїхали до місцевого автовокзалу. І тут водій сам витягнув мої валізи і навіть не запитуючи мене поніс до найкращого таксі, яке було на стоянці. Гарне нове «Рено». Оце, я вам скажу, повага. Ніби дрібничка, але приємно. Люди в провінції дуже чітко відчувають те, з ким вони мають справу. 
     По дорозі розговорився з водієм і коли сказав йому, що житиму в номері «люкс» один-однісінький він, аби можна було, завіз би мене до самого помешкання. Однак у цей день не обійшлося без ложки дьогтю. Прийшлося чекати декілька годин, поки звільнять і приберуть номер. Вимушений був навіть зайти до головного лікаря. І коли я сказав, що працюю в крематорії, він, бідолашний, видно вирішив, що це жарт. Але при мені перетелефонував адміністратору і наказав прискорити моє поселення. Ось так. 
      Я не думав, що в цьому провінційному санаторії, в селі, далеко від обласного центру можуть бути такі розкішні номери.  Розпакував валізи, обійшов територію і рушив на пляж. А там… Мама рідна, таких жінок я ще не зустрічав. А в мене номер «люкс». Я й вирішив, що ця дама вже сьогодні буде моя. Аж ні. Чорта лисого. Просто з під носа в мене її забрав якийсь «качок». Нахабний до безкраю. Впевнений у собі. І номер, потім виявилося, в нього теж на рівні. Хоча і не такий, як у мене, але на одного цілком достатній. Є де даму прийняти.
      Крім, так би мовити, тих процедур, що входять до вартості путівки я ще набрав багато всіляких додаткових, за окрему плату. Всякий там масаж, завітав до стоматолога, через день відвідував соляну шахту, провів промивання кишковика від всіляких непотрібних покладів і відкладів. Крутий німецький апарат, який під час проведення процедури гідроколонотерапії саме на мені й зламався. А я, не будучи дурнем, поширив серед відпочиваючих чоловіків думку, що він відмовив тоді, коли цю процедуру проходила одна дама, з неймовірно величезним задом. При цьому ця висока жінка не була якоюсь целюлітною,  желеподібною масою. Все в неї було хоча і надзвичайно велике, але доволі пропорційно складене. Бідна жінка ловила на собі не дуже привітні погляди тих, які можливо спеціально приїхали до цього санаторію, щоб скористатися тут досить дешевою, порівняно з іншими курортами послугою. 
     Все це взагалі закінчилося скандалом.  Одна худорлява, висушена ніби вобла і страшенно скандальна дама вимагала в керівництва санаторію, щоб «задасту» бабу на гарматний постріл не допускали до дива німецької технічної думки. Взагалі, скандали в санаторії виникали нерідко. Та це й не дивно, тут лікували нервові захворювання.
     Щось я донині не знайшов собі відповідну своїм уподобанням жінку. Мабуть їх відлякує моя балаканина про крематорій, спалення трупів і таке інше. Треба закінчувати з цим. З завтрашнього дня перейду до іншої тактики. На пляжі під навісом вже виникла група чоловіків і жінок, які постійно грають у карти. Але серед них немає молодих жінок. Після від’їзду своєї пасії той «качок», який її відбив у мене, більше не може чи не хоче собі нікого знайти. Мабуть треба з ним подружитися. Цікаво, хто він за фахом? Бачив, як він консультував місцевого електрика. Мабуть добре петрає в техніці. 
     В останній час і він перейшов під навіс, де ховаються від сонця одні старі діди і баби. Сидить біля мене і зазирає до карт. Класно він плаває. Я теж люблю поплавати і стилями різними користуюся. Але до нього мені далеко.
      Сьогодні ввечері весь санаторій святкував на пляжі свято Івана Купала. Співали приїжджі артисти, проводилися різні конкурси. Одна місцева працівниця санаторію в’язала всім бажаючим жінкам вінки. Коли стемніло на березі розвели вогонь. Стрибали через нього. Потім жінки пускали на воду вінки із свічками. Було дуже весело. Завтра на тому боці водосховища буде організовано справжній гейпарад. Я ніколи на такому заході не був. Запитав свого нового знайомого «качка» і він обіцяв завтра вночі попливти на той берег і хоча б з води подивитися на це дійство.

Генерал Олійник

              Чому цей генерал Олійник донині не лицар нашого ордена? – звернувся до магістра ордена Святослава Завойовника його канцлер. Ми тут очевидно не допрацьовуємо. Збилися на полювання за амбітною молоддю. Але і про сьогоднішній не варто забувати. Збираємо капітул і висвячуємо генерала в лицарі. А він закриє цю справу з мертвим президентом. Або ж розслідуватиме її як мокре горить. Ви ж ним давні знайомі. Навіть сусіди по дачі. В чому ж справа?
            Не довіряю я йому, - примружився  магістр.
            Чому? Які в тебе підстави? Мені його характеризують як чесну, порядну людину, як5а донині зберігає вірність своїй давно померлій дружині. На роботі його вже багато років хотіли б окрутити всілякі жіночки, які від нього втрачають розум. Ще не старий, гарний чоловік. А він як скеля. Єдине, що йому закидають, так це якусь затяту нелюбов до гомосексуалістів. Терпіти їх не може. Варто лише в управління з’явитися якомусь молодому хлопцеві, який має відповідну поведінку, як його Олійник одразу виганяє з роботи. Ці сексуальні меншини натерпілися від нього, не дай бог. Але і я їх недолюблюю. Знаю, що і нашому ордені вони є, але ж терплю їх заради нашої справи. Через них можна провертати всілякі справи. 
                 Так, ми дійсно сусіди по дачі.  безпосередні сусіди. Наші дачні ділянки безпосередньо межують між собою. Через це я знаю про генерала не лише з його особової справи чи з розповідей його колег і підлеглих. Це доволі своєрідна і небезпечна людина. Він завжди коректний, стриманий, усміхнений. Але я звернув увагу. як реагують на нього наші дачні собаки. 
            Ти віриш собакам? - здивувався канцлер.
              Безперечно. Вони значно краще розбираються в людях, ніж ми. Як собака реагує на людину. Такою вона і є насправді, як би вона не прикидалася і яку б роль не грала «на публіку». Я знав людей, завжди усміхнених, добрих і люб’язних, яких собаки чомусь страшенно боялися. Вони відчували або їхню внутрішню силу і незламність, або ж страшну підступність і абсолютну не прогнозованість.  Собаки – лакмусовий папірець характеру генерала Олійника. Вважаю, що він небезпечний для нашої організації. 
            То що ж тоді нам з ним робити? Чи може діяти за рекомендацією одного класика – немає людини, немає проблем. 
           Та то були не дуже розумні класики, - скривився магістр. – на місце тієї людини. якої не стає, неодмінно приходить інша. Таким чином проблеми. Якщо вони не надумані, нікуди не зникають. А нова людина може бути для нас не обов’язково кращою за стару. На місце знищеного Марка Антонія може прийти такий собі Брут. І тоді, нехай ти навіть сам Цезар, тебе заріжуть як кнура. Та й не менш відомий Робесп’єр теж керувався цим принципом. І чим закінчив? Хоча історія нічого й не вчить, але окремі люди все таки здатні вчитися на її прикладах.
            Історичні аналогії приймаються, - посміхнувся канцлер. – Сперечатися з ними  - марна справа. Але все таки в мене. про всяк випадок. На місце Олійника готова кандидатура дуже молодого і амбітного полковника. Перспективна. А головне абсолютно нам віддана людина.  Ти його знаєш.
            Знаю, що ти голова ліквідаційної комісії, - помахав пальцем магістр. – Але не втомлююся закликати до обережності. Олійник не простий слідчий, нехай навіть «вапняк». І нехай тебе не введе в оману те, що він їздить без охорони. Його водій за сумісництвом спеціаліст найвищої кваліфікації з охорони важливих персон. 
           В мене є власний підхід – єхидно посміхнувся канцлер.
           Ну, ну. – і собі посміхнувся магістр.
     Генерал Олійник відпустив свою помічницю Соломію Августович, яка була незамінною порадницею, сповідальницею і як всі в управлінні вважали за сумісництвом коханкою їхнього начальника, до середини дня понеділка. Вона напрацювала понаднормово на цілих десять років наперед. Соломія відключила телефони і вирішила нарешті виспатися. Останні дні, в зв’язку з розслідуванням справи з мертвим двійником президента були дуже важкі. 
      Лише після обіду в понеділок молода жінка з’явилася до офісу, який гудів як вулик, до якого забрався бурмило. Її запізнення на роботу і свідоме відсторонення від інформаційного поля призвело до того, що жінка виявилася абсолютно не в курсі подій, які так збаламутили людей. 
     До Соломії кинулася Софія Самарківська , яка при появі помічника начальника просто підскочила в кріслі ніби її вжалила клавіатура комп’ютера. Очі в Софійки були божевільними. І так від природи великі, вони здавалося вилізли з орбіт, перетворившись на два сяючих вночі ліхтарі. «Струма з базедовими очима, - подумки поставила діагноз подрузі Соломія».
            Що ти думаєш про це, Соломіє, - заволала Софійка, стискаючи руки  подруги все сильніше. – Правда, жах?
          Про що ти, дівчинко моя? – вирячилася на неї Соломія.
          Так ти нічого не знаєш? – аж захлинулася від захвату Софійка. – Володимира Васильовича вбили. 
     Соломія з неприємним відчуттям, притаманній будь-якій людині, яка ще не втратила совісті, вимушена була констатувати, що ця звістка була просто радісною. Сіла за стіл де працювала Софія і раптом звернула увагу, що там стоїть пляшка шампанського і дві кавові філіжанки. 
            Як ти так можеш, - заволала Соломія. – Нашого шефа вбито, звичайно, якщо це не твій черговий божевільний жарт. Хіба так можна?
            Та ні, я не жартую, - Софійка враз стала серйозною  - Ти зміниш своє ставлення до цієї події,  а також до самого генерала Олійника, якщо довідаєшся про те. як це  трапилося.
            Ну і як це трапилося? - з нетерпінням підняла очі на подругу Соломія.
            Убитий коханцем на дачі, - випалила Софійка і знову втупила в подругу палаючі очі.
            Убитий коханкою на дачі, - виправила Соломія подругу.
             Коханцем! – закричала Софійка. – В цьому ж і полягає весь прикол. Коханцем.
     Боже ти мій. Протягом двадцяти  років майор, підполковник, полковник, а потім уже й генерал, начальник управління Володимир Олійник дуже майстерно, вправно і успішно приховував від усіх своє справжнє обличчя. Двадцять років він як володар Оскара геніально грав роль невтішного, вірного пам’яті померлої дружини, залізобетонного у питаннях моралі вдівця. Скільком молодим, схожим за поведінкою на жінок молодим чоловікам зламав він долю, кар’єру, витуривши з престижної роботи з цілком певним, недвозначним тавром. І все це він, як нині виявилося, робив з метою найпростішого самозахисту.
            Справу зам’яли? - задумливо повернула голову Соломія до подруги.
            Не вдалося. Вбивця зателефонував до газет, виклав фото в Інтернеті. Тіло знайшли сьогодні вранці. Він завозив хлопчиків на машині просто в гараж. Автоматичні двері. Потім піднімалися на другий поверх. Ніхто нічого навіть не підозрював. 
     Соломія пройшлася управлінням. Скрізь панувало радісне пожвавлення. Лицеміра було скинуто з постаменту. Він виявився не те що не кращим за будь-якого пересічного працівника, а навіть набагато гіршим. Це завжди викликає в людей задоволення собою. Люди відверто веселилися. Всі вони більше чи менше натерпілися від нестриманого характеру свого начальника. Однак його удавані високі моральні принципи примушували їх все прощати генералу. І ось раптом таке… 

Розповідає слідчий прокуратури

     Сьогодні у мене уже з самого ранку препаскудний настрій. І не дивно. Тільки но я прийшов на роботу, як мене викликав «на килим» Генеральний прокурор. Назвав мене бездіяльним, безвідповідальним, влаштував справжній рознос, вживаючи при цьому нецензурну лайку. Сам же дегенерат класичний. Виглядає зовні як класична «жертва аборту». Справжній пітекантроп з інтелектом горили. Тільки матюкатися і вміє. Заповнюючи анкету при вступі на роботу, зробив на аркуші А-4 29 помилок. Вся прокуратура потішалася цілий рік. Неграмотний невіглас. Присланий «зі Сходу» керувати місцевими «лохами». Таких нинішня влада і розставляє на всі посади. Та й інших в неї просто немає.
     Звичайно, що я став посміховиськом для всього нашого управління. Крім того, про цей інцидент якимось чином довідалися газетярі. Я просто не міг сидіти за столом і нервово міряв кроками свій кабінет, намагаючись зрозуміти, що відбувається з моєю кар’єрою. 
      Не можна було сказати, що я став гірше працювати, ослабив хватку, почав думати, що мені в житті везе і завжди везтиме. Аж ніяк. Я не такий дурний, щоб так думати. Просто саме тому, що я не такий дурний, я й не хочу нічого робити з  цією справою з умовною назвою «Мертвий президент». Два моїх попередники, слідчі–«важняки» вже загинули. Я ж тільки повернувся зі стажування у Великій Британії і мені практично в той же день підкинули цю справу. Сам генеральний віддав наказ. Мені навіть деякі ідіоти заздрили. От дурні!
     Хоча я й був цілий рік відірваний від рідного корупційного грунту, але ще не забув принципи, так би мовития, вітчизняного правосуддя. Тому перш ніж проводити активне розслідування я спочатку розпитав колег, тих, що розумніші про цю справу і пересвідчився, що після жирування в «кращому світі», тобто Великій Британії, у її славному місті Манчестері, де кажуть, що на сьомий день бог створив Манчестер і манкуніанців, можу загриміти вже до нашого кращого світу, тобто цвинтаря. Саме через такі міркування я почав роботу не з обставин самої справи, а з вияснення причин смерті своїх двох попередників. І одразу зрозумів, що в обох випадках ніяким нещасним випадком і не пахло. Це діяла мафія. Її класичний почерк. Спрут, мафія, камора, тріада. Ніхто і ніколи її не знищить. А я то й поготів. Знищать мене. Тому я цим хлопцям з мафії, а вони люди розумні і скрізь мають свої очі, недвозначно натякнув, що цю справу розслідувати не буду. Натомість буду всіляко імітувати роботу,  не зважаючи навіть на «розноси» генерального. Думаю, що вони оцінять мою діяльність, тобто бездіяльність. Тим більше, що заступник генерального уже заходив до мене і ніби пожартував, лукаво посміхаючись, що розумні люди ніколи не поспішають виконувати наказ. Його все одно можуть скоро відмінити.
     Ось такого б нам генерального. Пика аристократична, як в англійського лорда. Чудово уявляю людей такого штибу: університет у столиці, стажування у Британії або в США, теніс, гольф, яхта на Дніпрі в районі Видубицького монастиря. Вдало одружений, для чого використав свої зовнішні дані. Брехати вміє, але відчуває до цього внутрішню відразу. Чесний, благородний, але щиро переконаний, що ці його якості заважають в роботі і тому тримає їх в найглибших закапелках власного єства. 
     Не встиг я закінчити аналіз особи свого начальника, як на столі озвався телефон. Мене знову викликали до кабінету генерального. Я зняв окуляри, засунув їх до кишені і поспішив на виклик. В кабінеті генерального за довгим столом сиділи три чоловіки: сам генеральний, його «аристократичний» заступник, і незнайома мені особа середнього віку в дорогому костюмі. Цей чоловік мав очі сканера.  
            Це пан Тимощук з  е-е-е-е Адміністрації президента, - представив його генеральний. – Він прибув до нас з бажанням поставити вам кілька запитань зі справи, яку ви зараз розслідуєте. 
    Тимощук  привітався зі мною за руку. 
            Доброго дня. Відверто скажу,  сьогодні зранку відчував, що до нас прийде хтось з Банківської. 
            Насправді? – здалося, що Тимощук навіть підскочив від несподіванки у своєму кріслі. – Звідки у вас могла виникнути така ідея?
            Не думаю, що Адміністрації президента, та й йому самому приємно, що доручену мені справу й далі розглядатимуть як важливе державне завдання. Вважаю, що вона не варта такої честі. Не той масштаб. Я сьогодні вже отримав на горіхи від Андрія Петровича, - я глипнув на генерального, - що не поспішаю з розслідуванням. Моя позиція в цій справі тепер і вам відома. – на цей раз я виразно подивився на Тимощука. – Це проблема для слідчого районної прокуратури Київської області. 
     Тимощук осудливо подивився на генерального, що змусило того виправдовуватися.
            Ну треба ж хоча б щось робити, якщо тобі цю справу доручили. – почав генеральний. – А то молодий чоловік ще мабуть не відійшов від стажування у Великій Британії і його наші проблеми мало цікавлять.
            Ви повернулися зі стажування з Британії, - здається зацікавлено поглянув на мене Тимощук. – такі люди нам потрібні. Одним словом, щоб довго не розводитися на цю тему, маю доручення від президента цю справу далі в такому масштабі і режимі не розслідувати. Наш молодий колега абсолютно правий. Передамо цю справу до місцевої прокуратури. А цей перспективний слідчий нехай займається дійсно важливими проблемами. На жаль, у нас їх немало. Бачу, констатую, що в нього  гарний нюх і розуміння належне. В мене все. 
            Можете йти, - звернувся до мене генеральний. Його фізіономія горили одразу відображала декілька різних почуттів: здивування, замішання, досаду, злість, розчарування. Залишаючи кабінет генерального я був вельми задоволений тим, що цю небезпечну справу в мене забирають. Хоча в той же час мене не покидало відчуття, що про істинну сутність цієї справи знають в нашій країні лише кілька чоловік. Більш того, всі присутні в кабінеті генерального, включаючи й Тимощука, навіть і не здогадуються, що вона насправді значить. Десь глибоко в мені засіло відчуття того, що ця справа матиме наслідки, про які не підозрюють не тільки громадяни країни, але й ті, які її заварили.          

Полковник СБУ
           Минулої ночі до головного офісу СБУ в Києві надійшло повідомлення, що за сім кілометрів від столиці по Одеській трасі в селі Віта Поштова в будинку бізнесмена Макарчука знайдено труп президента держави. Перевірка адресності дзвінка підтвердила, що він дійсно надійшов з Віти Поштової, з телефону, записаного на цього громадянина. Ми виявили з офіційних джерел, що в той час і нині президент знаходився і знаходиться з візитом у Великій Британії і тому небезпеки його життю з боку якихось невиявлених зловмисників не було. Однак, я віддав розпорядження вияснити сутність справи і особисто відбув на місце події. При цьому я здійснював координацію дій з працівниками МВС і особисто генералом Олійником. 
            Прибувши на місце, тобто до будинку бізнесмена Макарчука я разом з оперативно-слідчою бригадою міського управління МВС, та колегами з районного управління внутрішніх справ, дійсно знайшов у вітальні Макарчука чоловіка, загримованого під президента держави з перерізаним горлом. В даний період підпорядковані мені співробітники і я особисто здійснюємо заходи зі встановлення особи загиблого, мотивів злочину і причетних до його здійснення осіб.
             Хоча загиблий і не є президентом країни, однак вважаю, що в цій справі дійсно є нюанси, які належать саме до нашої компетенції. Тому прошу вашого дозволу на продовження розслідування і узгоджених дій з міським і районним управліннями внутрішніх справ. Рапорт закінчено.
     Генерал-лейтенант СБУ Сніжко не піднімаючи очей на підлеглого продовжував переглядати письмовий рапорт полковника. Потім повільно перевів погляд на свого підлеглого. Його примружене споглядання полковника нічого доброго останньому не віщувало.
            Ну й що в цій справі є таке, ради чого ми будемо забирати хліб у міліції і викидати на вітер народні гроші, невиправдано дублюючи розслідування? Які такі нюанси в цій справі, на твою думку, загрожують державній безпеці? Що якийсь ідіот на спір чи з перепою загримувався під президента? А якби ми знайшли такого дебіла в масці президента США, то що нам треба було б до ФБР і ЦРУ звертатися? Ти щось не розумієш, полковнику. Дивись на життя простіше. В генерала Олійника немало компетентних і дієвих працівників. Ця вся історія для нашого відомства нічого не варта. Якщо тобі нічим зайнятися в сфері державної безпеки, то я можу підказати декілька актуальних напрямків діяльності. 
          Дозвольте, товаришу генерал, - хотів заперечити полковник, але генерал його перебив.
          Ні, не дозволю. Цю справу негайно закрити і здати в архів. Я сам зв’яжуся з Олійником. До речі. сьогодні ми з ним зустрічаємося в Адміністрації президента на нараді. 
          Але ж…
          Все. Розмову закінчено. Справу закрити і передати до архіву.
           Не подобається мені цей наш полковник, якому доручили вести доленосну для держави справу, - звернувся ввечері того ж дня генерал-лейтенант СБУ до магістра ордена Святослава Завойовника, сидячи в його сауні. – Молодий та ранній. Енергія так і пре з нього. Старших людей однозначно не поважає. Вважає, що має справу з дурнями і ретроградами. Дуже схоже, що без мого відома буде самостійно продовжувати розслідування. Це нам ні до чого.
          Це вже точно, - замислено подивився на вибагливо інкрустований кухоль з пивом магістр. – Які в тебе пропозиції?
          Скомпрометувати і відправити у відставку. При цьому зробити це негайно.
          Яким чином?
          Є в мене одна задумка, - солодко потягнувся генерал.
          Яка?
          Не скажу, - посміхнувся генерал-лейтенант. – тепер стало модним скрізь чіпляти «жучки».
          І хто ж їх ставить, крім твоїх колег? – і собі посміхнувся магістр.
          Та ті часи, коли «жучки» ставили тільки ми давно минули, - засовався у кріслі генерал. – В наш час цим займається безліч людей і організацій. Ну ось, наприклад, хто в ордені має знати про всіх і про все?
          Ги-ги, - засміявся магістр. – Канцлер, звичайно.
          Щирі вітання Іване Степановичу. Бажаю здоров’я, - звернувся, посміхаючись, до столу генерал-лейтенант.
    Після сауни чоловіки вийшли на подвір’я дачі магістра і той знову звернувся до генерала.
            Моя допомога потрібна?
           Так, якщо, звичайно, в тебе я гарна молода жінка на прикметі з тих, від яких жоден здоровий і статево нормальний чоловік ніколи не відмовиться. В мене для оперативної роботи таких є декілька, але дуже небезпечно спрямовувати їх на своїх працівників. Ось аби таку знайти збоку. Щоб не була ніяким чином пов’язана з нашою конторою. 
            Добре, для виконання цієї важливої місії я допоможу тобі. Ми тут дуже виручили родину одного нашого померлого лицаря. Бандюки хотіли виселити їх з квартири на вулицю і перетворити на бомжів. Мало того, що наш орден дав велику суму грошей дружині і доньці нашого лицаря, так ще наші так попрацювали з бандюками, що ті з них, що залишилися живими, тепер десятому закажуть навіть на кілометр наближатися до цієї родини. Це для нас надзвичайно принципово. І ось донька нашого графа сама прийшла до мене і розрахувалася, так би мовити натурою. При цьому я намагався якось відкараскатися від неї, але чесно скажу, не зміг. Це щось із чимось. Навіть про передміхурову залозу забув. Не встояв перед нею в одному сенсі і встояв в іншому. Навіть не сподівався такого від себе. А той ваш молодий полковник не встоїть і встоїть і поготів.
            Цього полковника так чи інакше треба провчити. Багато на себе бере. Дослужився до таких чинів, а так і не зрозумів, що накази не обговорюються, а виконуються. Заперечував мені, генерал-лейтенантові. Якщо таке спустити, то завтра ніхто накази виконувати не буде. Він не дурний. але від природи свавільний. Через це ніяк не може впоратися з собою. Вирішив, що це його зірковий час. Заблимали перед очима генеральські лампаси. Відчув, що він цю справу може розкрутити і стати героєм. Якби він володів всією інформацією, впевнений, мовчав би як риба. Але що поробиш. З таким характером він нам в ордені не потрібен. А то почне і тут крутити…    
         Ти з цією дівчиною попрацюй, будь ласка, як ти вмієш, - попросив полковника магістр, проінструктуй, чи як там воно зветься. Одним словом, приготуй до великих звершень. 
            Особисто я нічого  робити не буду і навіть зустрічатися з нею не буду теж, - серйозно відповів полковник. – Для цього в мене є довірена особа. Він її і проінструктує, і , можливо, проведе рольову гру. Спочатку треба довідатися, що вона за одна. Якщо вона підійде, все останнє справа давно відпрацьованої технології. 
            Ну і що ти думаєш робити? Якщо не секрет.
            Які секрети від магістра. Зараховуємо її в штат під безпосереднє керівництво нашого Пінкертона. А далі розберемося, що робити, так би мовити, безпосередньо на місцевості. В мене прямо тут же зародилася ідея використати сюжет одного американського фільму. В ньому дві гарні шахрайки, мати й донька, «розводили» багатих чоловіків «на гроші». Мати одружувалася з багатієм, а донька спокушала його, тобто робила вигляд, що спокушає. В цей час мати заходила до кімнати, скандал, розлучення, поділ майна і грошей і в руках двох шахрайок зосереджується значний капітал. Тільки в нашому сюжеті роль матері буду грати я зі своєю довіреною особою. Ми увірвемося до кабінету полковника в самий непідходящий для нього момент. Вчиняю скандал, її звільняємо з роботи, а його відправляємо у відставку. Я постараюся, щоб скандал не зам’яли. При цьому не лише виконаю завдання ордена, але й суттєво зміцню власний авторитет як борця за чистоту наших рядів. Бо ж і ворог діє через жінок. Морально нестійкі працівники СБУ – знахідка для ворога.
     Уже через місяць генерал-лейтенант доповідав магістру, що операція з «м’якого» усунення надто вже дієвого полковника пройшла успішно. Ціла делегація на чолі з генерал-лейтенантом, зайшовши до кабінету полковника застала там нову співробітницю, яка з голим бюстом сиділа на колінах свого начальника. Хоча полковник пробував протестувати, стверджуючи, звичайно голослівно, що це чистої води провокація, його вже ніхто не слухав. Донька магістра діяла чітко за розробленим сценарієм. Поки полковник ще не встиг оговтатися, коли вона стрибнула йому на коліна і перебував в шоковому стані, намагаючись впоратися зі своїм лібідо, дівчина розпушила свої довге і пишне волосся. За одну мить її коси виявилися заблокованими в блискавці нею ж розстебнутих штанів полковника. 
            Вся наша компанія, яка увірвалася до кабінету, крім мене, звичайно, - сміявся генерал, - була просто вражена від побаченого. Так як голова цієї дівчини просто прикипіла між ногами полковника наші співробітники вимушені були допомагати їй звільнитися. Але нічого в них не вийшло. Волосся, яке потрапляє до блискавки на штанах так просто звідти не витягнеш. Тому я підійшов до службового столу Срібняка, взяв ножиці і відрізав пасмо жіночого волосся, яке намертво застрягло. 
             Думаєш він зрозумів, хто все це влаштував? – не дуже весело посміхнувся магістр.
            Звичайно, він дуже розумний, цей Срібняк. Був би корисним нашому ордену. Але характер… Нехай вибачає. Я вже його влаштував в одне приватне розшукове агентство. Думаю, що буду з ним перетинатися не один раз. І допомагатиму, навіть якщо не проситиме. До речі, його за моєю рекомендацію забрав до себе той знаменитий приватний детектив Кочубей. І добру справу зробив, і Кочубей за ним наглядатиме, щоб не дай бог не продовжив розслідування.     
          

Учитель української мови

    Біль з дня на день ставав все сильнішим. Ніякі таблетки вже не допомагали. Навіть наркотичні засоби виявилися безсилими. Біль на якийсь час відступав, а після цього ставав ще сильнішим. Син-бізнесмен привіз з Києва батькові аж 10 тис. доларів на ліки. Ще більше він таємно дав матері на організацію достойного поховання. Звичайно, що батько мав нічого не знати, бути невтаємниченим. Однак йому було все відомо. Знав він і про те, куди дружина заховала гроші.
     Одного дня, коли біль особливо посилився, колишній учитель української мови не витримав. Він поїхав до Києва, до одного зі свої учнів, який торгував зброєю. В нього старий вчитель і купив браунінг. Учень запевнив, що  ця «штучка» вже напевно не підведе, коли він буду відлякувати злодіїв від свого приміського будиночка. Однак, колишній філолог придбав зброю для себе. Вирішив покінчити з життям. Просто не було вже сил далі терпіти той страшний біль.
     Вони з дружиною жили у приміському селі з поетичною назвою Віта-Поштова під Києвом і володіли скромним будиночком, який зовсім загубився серед великих вілл багатіїв. Таких як у них будинків на вулиці Тюльпанового дерева залишилося лише декілька. В них доживали свій вік пенсіонери. Зазвичай вони лягали рано. Ось і в цей день колишній учитель Стефурак лежав у ліжку поряд з дружиною, з ніжністю дивлячись, як вона тихо спить, підклавши під щоку складені долоні. Вони прожили дуже щасливе життя і ніколи не сварилися. В цьому була заслуга саме дружини, так як Стефурак мав дуже міцний, непоступливий характер. Колишній учитель давно знав, що його вірна дружина і люблячі діти його дурять. Майже рік вже знав. Хоча він і не лікар, але для чого тоді існує Інтернет і різні медичні книги?
     Десь рік тому він зрозумів, що виразка шлунку. Про яку йому говорили лікарі, дружина і діти до нього ніякого відношення не мають. Його жер зсередини куди страшніший звір. Абсолютно безжальний і безпросвітній. Лише генетично могутнє здоров’я допомагало йому все ще залишатися живим. Є такі люди, з залізним здоров’ям, які саме через це так довго і важко вмирають від невиліковних хвороб. 
     Того літнього дня Стефурак ще не мав пістолета. Він нічого не говорив дружині, роблячи вигляд, що вірить їй. Однак, вночі біль посилився і став нестерпним. Колишній учитель української мови і літератури тихо встав з ліжка і скрадаючись вийшов на подвір’я. Світла не вмикав. Намагався рухатися абсолютно безшумно. 
     Просто за його городом протікала річка Віта. Віта – значить життя. І дійсно, її прохолодна вода, яку Стефурак хлюпав собі на живіт, трохи заспокоювала біль. Зачаївшись у рогозі він раптом став свідком незвичайних подій. Через річку, по коліна у воді, четверо кремезних чоловіків несли якесь тіло. Вони прямували до сусідньої ділянки, де в шикарній віллі жив бізнесмен Макарчук. Стефурак нічим не видав своєї присутності. Ховався він від дружини, але виявилося, що замаскувався від якихось бандюків, які вбили людину. А якби помітили мене, то напевно вбили б, майже зрадів він. І раптом його наче блискавка пройняла. Та ж мені тепер взагалі нічого і нікого боятися. Мені ніщо і ніхто вже не завадять. Я можу робити все, що забажаю. Скажімо, зараз почну голосно хлюпатися у воді, закричу чи може свисну. Але чомусь цього не зробив.
      Біля нього на піщаному березі буквально за метр-два зупинилися два літніх чоловіка. Вони стиха перемовлялися. 
          Ну все, слава богу. Операція пройшла успішно. Повертаємося додому, - сказав один.
          Президент помер, - хай живе президент, - стиха засміявся інший. - Тепер влада в наших руках. 
     Наступного дня все закрутилося. В будинку Макарчуків знайшли мертве тіло. Викликали і Стефурака з дружиною. Розпитували, чи вони чого не чули чи бачили. Він нічого нікому не сказав. Йому вже все було «по цимбалах», але не хотів неприємностей для дружини і дітей. 
     В те літо «український» парламент прийняв закон, який по суті мав знищити українську мову в Україні. Національні меншини, перш за все російська, єврейська і поволзько-татарська захопили владу в країні. Йому, який віддав викладанню української мови все своє життя, було так  боляче, що біль душевний нерідко заглушав біль фізичний. Він довго сидів на дивані, замислившись. В шафі, в коробці з під взуття лежав його улюблений браунінг ще довоєнного зразка, загорнений в змазану машинним маслом ганчірку. 
     Двадцятого серпня він почув по радіо, що один з розробників антиукраїнського закону про мови мав на наступний день виступати перед потенційними виборцями на Одеському ринку на житловому масиві Теремки 1. Цілу ніч колишній учитель не спав. Вранці він лише випив склянку води з розчиненою в ній німецькою полівітамінною таблеткою. Потім пішов до шафи, витягнув з коробки пістолета, витягнув з нього обойму. Всі тринадцять набоїв були на місці. Дружина мовчки стояла поруч. Вона не мовила жодного слова. 
     Перевіривши пістолета, Стефурак поклав його до кишені свого кращого вихідного піджака. На ньому він прикріпив куплений на ринку орден УПА «За хоробрість». Потім пішов до гаража.
     Старенький сірий «фольксваген» відгукнувся незадоволеним гарчанням на поворот ключа запалювання. Через десять хвилин Іван Стефурак вже їхав автодорогою в напрямку Києва.
      Розробнику закону про мови залишилося жити лічені години. 

Розповідає генерал Олійник

     Сьогодні черговий раз не дали спати вночі. І хоча б була із-за чого. А то якась трагікомедія. Ні, навіть не трагікомедія, а фарс. Хоча не так. Це справжній цирк. Знайшли на віллі якогось бізнесмена середньої руки загримованого під нашого президента мертвого клоуна. І через цю рядову подію підняли на ноги всю міліцію. Та й про «контору», тобто СБУ, не забули. Мені спати не дали. Це придуркувате президентське оточення так хоче вислужитися, так йому кортить показати, що в них все під контролем, що не здивуюся, навіть якщо виявиться,  - все це саме вони і влаштували. 
     Здавалося б, навіщо така метушня. Президент знаходиться з візитом за кордоном. Його в країні немає. Ця «клоунада» його безпосередньо ніяк не стосується. Його безпеці ніщо не загрожує. Так ні ж… Краще перепшотяти, ніж недопшотяти, як кажуть у нашому селі. 
      Зрозуміло, що той нещасний чоловік на віллі не президент. Мені сказали експерти, що на ньому театрального гриму накладено товщиною в палець. З моргу телефонували, що ледве той грим з нього змили. Щоправда схожість зі справжнім президентом, після того. як змили грим, виявилася ніби ще більшою. Але що там встановиш, коли обличчя в трупа, як відбивна котлета. Того чоловіка перед стратою по звірячому катували. Цим однозначно займалися професіонали. 
     Таємнича справа. Навіщо було когось, який схожий на президента, так фахово гримувати? Хто і навіщо цим займався? Міліція? Відпадає. Я б знав. СБУ? Навіщо це їм? Якась банда? Вони не такі дурні. Почнеться слідство, а їм така увага до себе ні до чого. Політична   партія?  Деякі з них дійсно нагадують бандитські угрупування, але саме через це їм вся  тяганина теж ні до чого. Дивна справа. Нічого подібного за свою кар’єру в мене не було. Навіть ніде й не читав про таке. І Інтернет теж мовчить. На всіх трьох доступних мені мовах. 
     Я вже грішним ділом подумав, що щось хтось захотів замінити президента на двійника. Але про існування таких двійників нам не відомо. та й президент одразу, приїхавши до Великої Британії, таке там ляпнув у своїй улюбленій манері, що  всякі підозри в мене відразу відпали самі по собі. 
     Однак, нічого не поробиш. Мені доручили керувати розслідуванням, вона знаходиться на контролі в Адміністрації. В президента зараз таке собі туристичне турне по різних країнах світу. Потім він їде відпочивати до Криму. Так що реально в мене півтора місяці на розкриття цієї справи. Найжаркіші місяці, коли люди знаходяться у відпустках і в розслабленому стані. В мене ж відпустка фактично пропала. Всі мої плани на повноцінний відпочинок поламав цей чортів «Президент».
     На жаль в нашій прокуратурі професійних слідчих не вистачає. Юридичний факультет Київського національного університету імені Тараса Шевченка має чудових викладачів. Цілі школи юриспруденції функціонують там. Та й я сам його випускник. Але, прости господи, з яким людським матеріалом їм приходиться працювати? Просто цікаво вивчати біографії і походження нинішніх студентів факультету. Найпрестижніший факультет в країні в найкращому університеті. Навіть факультет міжнародних відносин перегнав. Вчаться діти нашої, прости господи, «еліти». А яка вони в нас, навіть на генетичному рівні, хіба що останньому їжаку не відомо. Такі ж у них і діти. Яблучко від яблуньки… Яке коріння, таке й насіння… Який кілок, такий тин, який батько, такий син. Яка клепка, така й бочка, яка мати, така й дочка. Але досить філософствувати. Слава богу в нашому управлінні ще не перевелися  розумні, професійні, дієві і меткі молоді люди. 
     Доручив я цю справу найкращому з них, майже генію. Думав тихцем вислизнути з роботи і хоча б на тиждень поїхати у відпустку. Ну й що ж? Не повезло. Загинув у автокатастрофі. Вимушений був шукати іншого. А лава запасних коротка. Його наступник теж почав дуже шпарко. Рив землю від бажання показати себе. І раптом різко загальмував. Ніби втратив інтерес до справи. Ось і вір цим розумникам. А може так і має бути. Саме розумники швидше за інших вловлюють , звідки вітер віє. 
     Коли я став його вичитувати він зізнався, що його ніби теж хотіли знищити. Хоча він і не впевнений до кінця. І теж ніби автомобільна аварія. Ми все перевірили. І знову цей білий «Мерседес». Ми все дослідили. Чиста випадковість. Цей водій, який ніби при спробі лобового зіткнення з машиною, де сидів наш слідчий загинув. Однак, він свою справу зробив, тобто залякав нашого працівника. Хіба можна чекати добра від такого водія, який виявився закінченим наркоманом. Накачався наркотою по самі вуха. В такому стані будь-хто буде їхати не розбираючи дороги. Ну як би там не було, але нашого слідчого цей «Мерседес» так налякав, що він, такий-сякий і від розслідування не відмовився, і не робив практично нічого. Ми вже й його родину вивезли до Криму на час проведення слідства, і йому особисту охорону приставили, а справа так і не зрушила з мертвої точки. 
     А це прийшов до мене білий як полотно, каже, що йому погрожували по телефону, що якщо не кине цієї справи, то більше двох днів не проживе. Ми його одразу на службову дачу в Кончу-Заспу поселили. Охорона цілодобова, їжу завозять перевірену з ресторану. Ну і що ж? Так і вийшло, що він після того дзвінка більше двох діб і не прожив. Знайшли його на обгородженій високим парканом території дачі з проткнутим горлом. Хтось зробив гострого списа з твердої рівної гілки ліщини, зрізаної в цьому ж лісі і дуже влучно кинув того імпровізованого списа, мабуть сидячи верхи на паркані. Це, я вам скажу, не якась там примітивна банда. Це люди з фантазією і професійним вишколом. 
     В принципі це почерк людей, які не лише скрізь мають власних інформаторів, але й стоять над мирською суєтою, міркують незаангажовано, об’єднують мислячих людей заради якоїсь вищої ідеї. Масони? Орден? Братство людей, котрі заради ідеї здатні на самопожертву і взагалі на все? Якщо це дійсно так, то пора подумати і про себе. Від таких людей порятунку не буде. Їх ніби ніде й немає, але разом з тим вони скрізь. Точніше скрізь, де є суспільні вузли і больові точки. Зовсім би не здивувався, що президент один із них. А ось те, що я донині не отримав від цих людей запрошення, має мене насторожувати.  Здавалося б що саме я маю їх цікавити в першу чергу, як людина, яка тримає руку на пульсі всіх цих розслідувань. Навіщо розправлятися з безпосередніми виконавцями, коли можна домовитися з їх керівництвом. Чому вони не виходять на мене безпосередньо? Чим я їх не влаштовую? Цікаво.
     Ну що ж, раз ви не хочете мати зі мною справу, пожалкуєте. Може бояться мене? Звичайно, не маю  родини і через це я непідконтрольний. А це вже штучки спецслужб. Крім того, я маю незаплямовану нічим біографію. З часу, коли моя дружина померла разом з дитиною під час пологів, я так і не одружився. Зберігаю їй вірність. Люди поважають мене. Не думаю, що вони посміють поквитатися з генералом міліції. Надто вже це небезпечно. Так що не варто комплексувати. Треба прищемити хвоста цим діячам. Завтра ж накажу привезти одного дуже тямущого слідчого з провінції. Пообіцяю йому переведення до столиці і він розкопає цих кротів. Швидко добереться до сутності цієї таємничої справи. В Адміністрації дуже прозоро натякнули, що після успішного завершення розслідування мене чекає чергове підвищення по службі. Нагорода, чергове звання і просування по кар’єрним щаблям. Може міністром зроблять? А чому ні? Хіба я не заслужив? Але досить про це. Сьогодні треба добре відпочити і розслабитися. Тим більше, що я вже давно цього не робив.

Розповідає «чистильник»

    Коли Україна вступила до смуги гострої суспільної нестабільності, іноземні держави за допомогою «п’ятої колони» і мерзенних колабораціоністів всіляко намагалися цю нестабільність використати в своїх цілях. Для цього з їх території надходили нафтодолари, вибухівка, зброя, засилалися вишколені диверсанти-терористи. Особливо активно вони використовували лівацьку терористичну організацію «Чорний прапор України». Іноземні інструктори готували з її членів терористів-бомбістів, які підривали школи, завозили і розповсюджували територією України ящур, чуму, отруйних комах і змій. Для боротьби з цими терористами і диверсантами при МВС було створено спеціальну бригаду, яка  займалася фізичною ліквідацією цих проклятих тварюк. Саме до такої бригади, яка офіційно звалася загоном спеціального призначення я і входив.
     Одного нещасного дня, під час масових заворушень у Києві, я отримав наказ ліквідувати ватажка терористів, який організував і влаштував вибух у метро. Тоді загинуло більше 50 осіб і понад півтори сотні були важко поранені. Накази на ліквідацію віддавало керівництво бригади. 
     МВС забезпечувало співробітників нашої бригади перепустками, квартирами і зброєю. Останню не можна було ідентифікувати. На випадок виникнення якихось екстраординарних подій ми мали спеціальний номер телефону, куди могли зателефонувати в будь-який час протягом всієї доби. Всю інформацію, яка надходила до нас від керівництва ми заучували напам’ять.
     Моя робота не приносила мені ні радості, ні задоволення. Однак в нашому загоні спеціального призначення були люди, які її виконували радо. Ми діяли в підпіллі і абсолютно автономно. Використовували власні методи розвідки, відслідковування «об’єктів». Ми також самостійно організовували операції. 
     Керівництво загону спеціального призначення, який ми між собою звали бригадою, само обирало когось із нас для ліквідації чергового терориста. На цей раз обрали мене. Все відбувалося за наперед розробленим сценарієм. Зв’язковий залишив мені повідомлення в  імпровізованій «поштовій скриньці». Її я перевіряв за графіком двічі на тиждень. В повідомленні містилася доволі проста інструкція. До її складу входила фотографія об’єкту, адреса його помешкання, дані про його спосіб життя, звички, пересування містом. Був навіть номер його мобільного телефону. 
     Спочатку я вирішив викликати «об’єкта» ніби для розмови, але потім відмовився від цієї думки. Була оголошена дата чергової великої демонстрації, які маже ніколи не обходилися без вбивств і я вирішив діяти під час її проведення. 
     Нашим загоном особливого призначення керував підполковник Володимир Олійник. Наш підрозділ входив до офіційної міліції, хоча в її списках і не значився. Ми діяли оперативно. Однак, для ліквідації людини потрібне було узгоджене рішення одразу трьох керівників загону, підполковника Олійника і двох його заступників. Кожен з них мав право вето. Щоправда було одне суттєве застереження. В екстраординарних випадках, коли була потрібна особлива оперативність, рішення мав право приймати одноосібно керівник загону. 
     На цей раз я отримав наказ на ліквідацію «об’єкта» і почав розробляти операцію. Під час чергової забастовки і демонстрації «об’єкт» вийшов з дому з букетом квітів і сів до машини, припаркованої у дворі. Я слідував за ним на краденому «Форді». Вирішив, що букет слугує таким собі умовним знаком для спільників. Так би мовити, готовність до здійснення теракту. Чи навпаки. Спочатку він заїхав до кав’ярні на вулиці Гарматній з цікавою назвою «Базікало» і сів за вільний столик. Одразу комусь зателефонував і далі поводився як класичний конспіратор, що замітав сліди. Можливо помітив за собою «хвоста», хоча я й був доволі обережний. Гарний, високий, фізично розвинений шатен. І що йому тільки ще потрібно. Дівчата мабуть падають до ніг як перезрілі груші. Бери і ласуй. Ні, ж йому цього замало, треба вбивати людей сотнями. Справжній скажений вовк. Озирнувся він на всі боки, взяв до рук букета і вийшов на вулицю. Сів до свого джипу і знову кудись поїхав. Я за ним, зберігаючи належну дистанцію, але не випускаючи його з виду. 
     На цей раз приїхали ми на вулицю Польову. Зупинився він на стоянці біля ресторану «Комора». На столику знову прилаштував свого букета. Я присів за сусіднім столом. В руках тримав пакет з надписом «Край». Там серед всілякого ганчір’я лежав пістолет з глушником. Роблячи вигляд, що длубаюся в пакеті вистрілив «об’єктові» просто в серце. Відвідувачів було мало, гриміла музика, ніхто нічого не помітив. «Клієнт» просто осів на стільці дивлячись зупиненим поглядом перед собою. Я встав і непомітно залишив ресторан. Завдання було успішно виконане.  Світ позбавлено ще одного відмороженого виродка.  
    Ось так. Смуга гострої нестабільності в суспільстві закінчилася і наш загін розформували. Мені не обійшли. Отримав квартиру, престижну посаду, вдало одружився, зажив спокійним забезпеченим життям. Аж ось під час розслідування однієї карної справи я виявився в ній свідком. Так доля звела мене з полковником Машталіром. Дуже розумна, чесна, інтелігентна людина з якимось рідкісним вродженим благородством. В ході розслідування в поле його уваги потрапила діяльність нашого загону особливого призначення в минулі роки. Просто один з його співробітником, якому подобалося вбивати людей, вирішив займатися цим і після його розформування. Як вдалося Машталіру його розговорити я не знаю. Але ж розговорив! Ось тут і випливла страшна для мене річ, яка різко поміняла все моє життя. Виявляється, що того дня я застрелив зовсім не терориста-бомбіста, а цілком законослухняного чоловіка. Це був коханець нашого керівника загону, який його зрадив. Таким чином, це падло вирішило моїми руками вбити безневинну людину. Це неймовірна підлість, якій немає виправдання і прощення. Після цього я вже не міг спокійно ні спати, ні їсти, ні взагалі жити. Зникла, випарувалася впевненість у тому, що я тоді діяв абсолютно правильно: вбивав одного, щоб врятувати життя сотням і тисячам. Можливо і інші були ні в чому не винні, а злочинний командир таким чином прибирав з життя своїх особистих ворогів? Моє життя перетворилося на пекло. 
     Якби не Машталір, я б однозначно збожеволів. Але полковник вказав мені шлях. Став моїм старшим наставником і вчителем. Тому я й пішов «чистильником» до ордена, який  організував Машталір. Єдиною умовою, яку я поставив перед своїми братами по ордену, що саме я ліквідую Олійника. Коли прийде час це зробити. В мені знову поселилася залізобетонна впевненість в тому, що мій магістр мене ніколи не підведе і я буду очищати мою рідну Україну від п’явок і кліщів, які присмокталися до тіла неньки і смокчуть з неї кров немов вампіри.                        
                        

 Орден Святослава Завойовника


               Сьогодні, після засідання магістрату, зі мною мав конфіденційну розмову один наш граф, - звернувся до канцлера ордену Святослава Завойовника його магістр. – Наш академік і політтехнолог як завжди повний ідей і всіляких проектів. І нині він продемонстрував не стільки власне стратегічне мислення, завжди притаманне йому, скільки вміння відгукуватися на конкретні виклики часу. Раніше  я б може і не звернув увагу на його пропозиції, вважаючи їх фантастичними, але ситуація в країні нині критична. Загроза самому існуванню держави, а отже і кожному українцю, я так думаю, виходить від самого президента. Якщо в найближчий час його не усунути від влади буде погано всім. У нас є абсолютно достовірна інформація, що президент завербований спецслужбами одразу двох держав.
              З цим всім, що ти сказав, я згоден, так як володію тією ж інформацією з надійних джерел, що і ти. Не дивує мене і те, що політтехнологічні пропозиції ідуть від нашого академіка. Йому, так би мовити, і карти в руки. Сьогодні він публікує статтю українською мовою, а завтра її перекладають англійською, російською, німецькою, китайською і ще бозна якою. Це вказує на його рівень. Чи багато ти знайдеш статей, виданих у нас, які перекладали хоча б російською мовою. Та нічого подібного в нас немає.
            Він каже, що придумав схему, як позбутися цього нашого, з дозволу сказати, президента.
             Он як? Та над цією проблемою вже не один рік б’ються кращі уми України і світу, але що тут можна реально зробити. Президент має понад 500 осіб охоронників, які утримуються за гроші платників податків. Виходить так, що чим більшим лайном є людина при владі, тим більше її охороняють.
              Чому ти тут дивуєшся. Бажаючих «замочити» нашого «гаранта» більш ніж достатньо. Думаю, що таких людей мільйони. Але все одно, там до нього навіть миша не проскочить, ластівка не підлетить.    
                Я тобі розповім цікавий і показовий випадок. Президент запросив до себе в гості до власного маєтку двох хлопців зі свого села. Хлопці молоді, захотіли погратися м’ячем. Один з них кинув його на підлогу і одразу до кімнати увірвалося кілька чоловік охорони. Там, пардон, перднеш і відразу з’явиться озброєна до зубів охорона. Вертоліт з президентом піднімається і сідає лише тоді, коли з нього відстрілюють, як у Афганістані, спеціальні піропатрони.  Щоб бодай хтось не вистрілив у нього зі «Стінгера», ракети якого летять на гарячі предмети. В даному випадку ним є працюючий двигун вертольота. Нічого з цього твого прожекту нашого академіка, при всій повазі до нього, не вийде.
              Не поспішай, - підняв долоні догори магістр. – Він пропонує нетривіальне рішення. Без будь-яких деталей сутність ідеї полягає в тому, щоб замінити президента на його двійника. Виявляється, ця ідея в нашого академіка зародилася вже давно. Але він про неї нікому не говорив, так як не мав відповідної кандидатури. І ось тепер він стверджує, що такого двійника знайшов. Нібито подібність практично абсолютна.
             Таке дійсно буває, - погодився канцлер. - Багато диктаторів мали двійників, які нічим не відрізнялися від них. Кажуть, що двійники були в Сталіна, Гітлера, Саддама Хусейна. Кожен рік проходяться конкурси двійників різних відомих політичних діячів, артистів, співаків тощо.
             Пам’ятаю, як на початку 90-х років минулого століття якийсь пан Горбачевський переміг на конкурсі двійників політичних діячів. Дивним чином він ні віком, ні кольором очей, ні зростом, ні рисами обличчя  не відрізнявся від тодішнього президента Франції Франсуа Міттерана. Останній навіть запросив Горбачевського до себе у Францію, щоб і самому здивуватися на власні очі та й родину повеселити.
             Згоден з тобою, - продовжив розмову канцлер. – Двійники різних президентів, прем’єр-міністрів, королів, шахів, імператорів і генеральних секретарів - доволі поширене явище і ми знаємо тільки невелику частину з цієї строго засекреченої інформації. Особливо полюбляють їх всілякі авторитарні і тоталітарні лідери країн. Вони, як правило, маніакально потерпають за своє паскудне життя. Знають і відчувають, що бажаючих убити їх серед «вдячного народу» хоч гать гати. Тому намагаються до мінімуму скоротити власне спілкування з народом, посилаючи на різні масові заходи своїх двійників. 
              Лише після того, як повісили Саддама Хусейна, стало відомо про його двійників, - посміхнувся магістр. – Тут навіть така дещо весела історія вийшла з ними.  Одразу після військового перевороту в 1968 році Хусейн почав грати в схованки з власним народом. До кінця 70-х років ХХ ст. він повністю перейшов  до тактики «альтернативного лідера». Коли в 1980 році почалася війна з Іраном Саддам Хусейн, остерігаючись замаху, взагалі перестав з’являтися на мітингах. Його з успіхом заміняли двійники.
             То їх було декілька?
               В середині 70-х років ХХ ст. серед іракців було відібрано двох двійників «улюбленого лідера народу». Після цього їх відправили до НДР, де з ними три роки працювали спеціалісти знаменитої «Штазі». Все було зроблено на найвищому науковому рівні: декілька пластичних операцій, вишкіл логопедів тощо. З цього часу в Іраку з’явилося ще два Саддами Хусейни, яких не можна було відрізнити від справжнього.  Вони грали роль «хазяїна» краще за володарів Оскара. Було проведено і такий експеримент: дружині Саддама Хусейна для ідентифікації представили одразу двох, привезених з Німеччини її «чоловіків». Спочатку бідна жінка виглядала дуже розгубленою і спантеличеною, але потім оговталася і веліла цим чоловікам знімати штани. Вона захотіла перевірити, чи є в них на верхній частині стегна шрам. Він був отриманий її чоловіком під час перевороту 1968 року. Розповідали, що після цього випадку при інтимних зустрічах з чоловіком його вірна дружина неодмінно перевіряла, чи на місці цей злощасний шрам. Це щоб не зробити фатальної помилки.
             Дійсно, доволі весела історія. Хоча закінчилася вона, як ми знаємо, трагічно, - і собі посміхнувся канцлер. - Але в нас немає «Штазі», щоб три роки готувати двійників для нашого «гаранта». 
             Ти забув про Горбачевського. Він абсолютно нічим не відрізнявся від Франсуа Міттерана. Це підтвердив і сам президент Франції при особистій зустрічі, а також  його дружина та діти. Ось і наш політтехнолог стверджує, що він знайшов такого чоловіка, який нічим не відрізняється від цього нашого, з дозволу сказати, президента країни. Зріст, комплекція, голос, риси обличчя. Він вважає, що це рідкісна удача, якою не скористатися просто гріх. 
              Не поспішай, друже. Яка ідейна складова цього чоловіка, інтелектуальний і культурний рівень, чи є в нього необхідна політична воля, щоб започаткувати грандіозні проекти перебудови українського суспільства? У нас цих проектів, за свідченням нашого  політтехнолога, за століття бездержавності накопичилося більше сотні. 
               Академік провів з ним відповідну роботу і стверджує, що ця людина підходить для нас якнайкраще. Всю цю бандитську владу він ненавидить всіма фібрами душі. Вважає, що влада продає Україну і готовий до радикальних дій. Цілком гідний  посвячення в лицарі нашого ордена.
               Олексій Степанович вже встиг провести велику роботу, перш ніж звертатися до магістрату, - похитав головою канцлер. Достойний поваги.
               Не даремно ж ми роками шукали по всій країні і відбирали найрозумніших, найчесніших, найкваліфікованіших, найпатріотичніших людей з усіх сфер суспільного життя. Але коли зібрали їх до купи і посвятили в лицарі для майбутнього професійного, чесного і патріотичного керівництва державою виявилося, що вони нікому не потрібні, бо владу в країні захопили відверті бандити, злодії і шахраї. Це люди без роду і племені, які в Індії належать до касти недоторканих. Ну хіба, що серед них іноді трапляються шудри і вже зовсім рідкісними є вайш’ї. Вони здатні працювати лише на себе і власну родину. Державою мають керувати брахмани і кшатрії, такі, як наш академік. Лише ці касти працюють на все суспільство. Шудри ж і вайш’ї цілком закономірно, не маючи над собою керівництва і опіки брахманів і кшатріїв, просто розкрадають державу і вивозять гроші до офшорів. Кастова побудова суспільства завжди була і буде. Просто вона має бути відкритою, щоб найдостойніші шудри і вайш’ї могли перейти до верхніх каст, які керують державою. А наймерзенніші кшатрії і брахмани повинні опускатися до нижніх каст.  У нас же все перевернуте з ніг на голову. 
               З цим важко не погодитися і саме для того, щоб поставити наше суспільство з голови на ноги ми і створили наш орден. Але давай повернемося до ідеї Олексія Степановича. 
               Він пропонує не тягти кота за хвіст, - серйозно продовжив магістр, -  а якнайшвидше розробляти в деталях і проводити відповідну операцію з заміни нинішнього президента на його двійника. А вже двійник призначить на всі відповідні посади наших лицарів. І почнемо здійснювати реформи і рятувати державу і націю.   
               Ну добре, так же серйозно мовив канцлер, - беремо за аксіому, що вдалося знайти достойного двійника, який, так би мовити, як дві краплі води схожий на нинішнього президента. Готуємо його, посвячуємо в лицарі. А що далі? Як можна технічно їх поміняти місцями? Де, коли і як? Після того, як вдалося знайти двійника це найскладніша проблема. Що після цього робити зі справжнім президентом я тебе навіть не запитую. 
             Якщо є принципова згода магістра і канцлера ордена ми даємо доручення цьому нашому генію продумати і передати на наше затвердження план дій. До речі, він претендує, і про це мені заявив відверто, на крісло прем’єр-міністра. Каже, що в нього давно розроблена програма, як протягом 2-3 років перетворити Україну на європейського лідера. Спочатку ідеологічного, потім політичного, а врешті-решт і економічного. 
              Та тут і програми ніякої не треба, - посміхнувся канцлер. – Достатньо перекрити канали розкрадання держави і Україна стане найбагатшою державою Європи. Я колись підрахував скільки сотень тисяч доларів украли лише олігархи в кожного українця. Якби цього розкрадання не було, в кожного громадянина України зараз було б на рахунках в банках або на руках сотні тисяч доларів. 
              Стосовно кандидатури Олексія Степановича на посаду прем’єр-міністра, я особисто не заперечую. Він справжній лицар як по духу, так і за походженням. Він надав мені власний родовід. Генетику не обдуриш. Недаремно панівна в СРСР каста шудрів вважала її «буржуазною лженаукою». Як і кібернетику, до речі. От ідіоти. Та що там говорити. Ці радянські шудри і нині керують Україною і так же ненавидять і генетику, і кібернетику. Інтернет вони взагалі б ліквідували назавжди. У нас при владі донині всі ці колишні партійні і комсомольські шудряки-керівники. 
             Ну що тут сперечатися. Очевидні ж речі, хоча б для нас. Якщо ти з роду генетичних дегенератів і навіть зовні виглядаєш як «жертва аборту», то яку ти користь можеш принести суспільству.
              Олексій Степанович представив документи, що його далекий пращур ще в 1725 році був сотником одного з козацьких полків Лівобережної України. Крім того, в нього є родинний герб ще з 14 ст. з часів Литовсько-руської держави. І нарешті, він зараз отримав ще непідтверджені дані, що його рід походить від арабської династії  Омеядів, які ще в УІІІ ст. воювали в Україні. Їх провідник Шандра, син халіфа, залишив в Україні потомство.
            Так Олексія Степановича самого прізвище Шандра, - здивувався канцлер.
             Цей рід веде свій початок від пророка Мухамеда. Таким чином наш лицар є наслідковим керівником держави ще з часів халіфату. До речі, всі ці прізвища з закінченням на –ра, ведуть свій початок від воїнів Пророка, синів халіфа, яких у нього за ісламською традицією було багато. Недаремно серед їх носіїв скільки українських провідників. Згадаємо хоча б Петлюру і Бандеру.  Та й дружина Олексія Степановича має дівоче прізвище Лукомська. Це дуже давній український князівський рід. Крім того, у неї і знамениті Милорадовичі в роду є. Отакого б нам президента, який фактично є генетичним керівником, що засвідчили всі його предки протягом майже півтори тисячі років. 
              Мій рід теж має дворянський герб, який занесений до Малоросійського гербовника, - раптом образився канцлер. – Я щоправда, ніколи не займався такими далекими, заглибленими у віки дослідженнями власного родоводу, просто часу немає. А цей наш академік скрізь встигає. Де не посій, там і вродиться. Я розумію, чого Олексій Степанович домагається. Підготує двійника, зробимо ми його президентом-маріонеткою. А керуватиме державою фактично буде він. Хіба я не правий? А потім, якщо вийде реалізувати його програму, в чому я аніскільки не сумніваюся, на наступних виборах стане цілком легітимним президентом. 
             Ну й що тут поганого для нашого ордену? Фактично він, як наш лицар, виконуватиме нашу з тобою волю. Ну добре, давай перейдемо до конкретики. Мені просто цікаво, що б запропонував  ти, коли б мав уже готового до заміни двійника? 
             Я над цим не думав, але, так би мовити, спійманий зненацька запропонував би зробити цю рокіровку під час відпочинку президента в Криму. Хоча б так, як роблять режисери  під час знімання фільмів. Приміром, стрибає у вогонь дублер, а виходить із нього головний герой, усміхнений переможець. Одному гулі, синці й опіки, а іншому дістається вся слава. І гроші, до речі. 
           Ти що пропонуєш нам  напасти на базу відпочинку президента в Криму, - посміхнувся магістр.
             Ну не знаю. Ти захотів почути мою думку з цього приводу і я її висловив. У нашого генія, звичайно, все прораховано набагато краще. Хто б сумнівався. 
             Дійсно, в нього інший варіант. Він пропонує замінити президента по дорозі на Бориспіль. Це коли «гарант» їхатиме до літака, відправляючись на цю базу відпочинку в Криму, про яку ти згадував. Там, як завжди, їде кавалькада машин, які, ще за радянською кадебешною традицією, постійно міняються місцями. Ось ця регулярна зміна і має стати основою рокіровки. Всі ці постійні зміни машин робляться з метою запобігання терористичного акту безпосередньо проти президента. А так як його народ так гаряче «любить», що готовий убити, такі заходи є аж ніяк не лишніми. Тому що мрію про вбивство нашого «гаранта» плекають мільйони людей. А кількість, як відомо, неодмінно переходить в якість.
              Ну, тут більше філософії і соціології, ніж конкретної технології, - скривився  канцлер. – Звичайно, у нас скрізь є свої люди, на те ми й таємна організація. Немало їх і в цьому злодійському кублі. Поставити свого водія не проблема. Постійний може захворіти чи навіть померти. Якщо нам буде це потрібно. Можемо замінити і охорону. Але всім же ми очі не закриємо, Цей варіант не спрацює. Дуже вже небезпечно. Цей академік мислить загальними категоріями.
              Не поспішай з висновками, - скривив губи в сардонічній посмішці магістр. - Він все продумав. Потрібна точна така машина і з тими ж номерами і мигалками, що і в президентського автомобіля. В найзручнішому місці залежно від напрямку вітру треба спустити таку собі туманну завісу. В ній і відбудеться заміна. Це буде на розгалуженні доріг, водій президентської машини зверне на нього. посилаючись охороні в машині на те, що отримав відповідний наказ. А там президентський автомобіль вже чекатимуть наші люди, відповідним чином одягнені і озброєні. Охорона, автомобіль і президент безслідно зникнуть. А коли в аеропорту з автомобіля вийде замість президента його двійник, справу буде зроблено. 
               А що ти пропонуєш зробити з президентом?
                 В той час, коли двійник сідатиме до літака, щоб летіти відпочивати від трудів праведних по дерибану України, справжнього президента доставлять для допиту на одну з наших баз. Щоб він все розповів нам, що нас цікавить, а головне передав коди банківських рахунків у швейцарських банках і в офшорах. Після цього завеземо його до одного з тих підпільних цвинтарів, де знайшли останній притулок деякі опозиційні лідери. Хай на своїй шкірі випробує, як їм було. Всім великий привіт і найкращі побажання. Ось так, пане граф.


Магістр

             Цей наш бізнесмен Макарчук просто якийсь Чахлик Невмирущий, - звернувся на розкішній дачі під Києвом канцлер ордена Святослава Завойовника до його магістра.  – Третій замах на його життя теж виявився невдалим. Просто фатум якийсь. Підсипали йому сильнодіючу отруту до склянки з коктейлем, а йому саме в ту мить, коли він хотів це пійло ковтнути хтось зателефонував. І треба ж такому статися, що Макарчук поставив на свій черговий найновіший смартфон такий страшний металічний дзвінок, що від його звуку впустив склянку з рук. Не встиг навіть одного ковтка зробити. Ніби хтось черговий раз там нагорі вирішив зламати всі наші плани. 
           Не наші, а твої, - похмуро відповів магістр.
           Канцлер пропустив це його зауваження повз вуха і продовжував.  -  Знову мені прийдеться щось придумувати нове, щоб нарешті позбутися цього гада.
            Нічого більше робити не треба, - з притиском зауважив магістр. - Кинь ти цю справу. Навіщо ти його займаєш? Це ж твоя божевільна ідея завезти мертвого президента до будинку Макарчука. Я ж казав тобі, що його треба негайно поховати. А ти що утнув? Все, більше я до цієї проблеми повертатися не буду. Влада ж тепер у наших руках. Чому ти продовжуєш метушитися? Давай заспокоїмося і не будемо більше робити дурниць.
             Ну як ти не розумієш, що Макарчук не втихомириться, поки не розплутає цієї справи. А замовив він розслідування не кому-небудь, а самому знаменитому детективу Кочубею. А той такий проноза, що йому не важко докопатися до самої сутності. Можна було б ліквідувати і Кочубея, так тоді Макарчук доручить цю справу комусь іншому. Треба розібратися з Макарчуком і тоді кінці у воду. Йому не дає жити те, що він не може зрозуміти, як і чому це тіло потрапило до його будинку. І поки не отримає логічно обумовленого пояснення, не заспокоїться. Таких людей, як він, якщо щось глибоко зачепить, будуть копати і копати. Поки не викопають. 
            Ну давай, нарешті, будемо діяти розумніше, - черговий раз спробував заспокоїти канцлера магістр.
           В тебе є план?
            Так, нехай з ним зустрінеться хтось з правоохоронних органів. І обов’язково у формі і в званні не нижче полковника. Скаже, що його неофіційне розслідування так чи інакше кидає тінь на президента, що всю цю історію зі злодієм-рецидивістом на прізвисько «Президент» «гарант» хотів би якомога швидше забути. Ну кому це приємно, коли таке трапилося з людиною з таким «поганялом»? А цей Кочубей скрізь свого носа пхає, розпитує, рознюхує. Ще журналісти зацікавляться. І пішли писати. А потім ще Інтернет підключиться. Зараз Макарчуку немає спокою, а це ще й президент не буде спати.
             Та його спокій президента менш за все хвилює, - махнув рукою канцлер. - Йому потрібне логічно вмотивоване пояснення, чому ця людина опинилася в його будинку, хто, як і чому його зарізав саме в його вітальні. 
             Це твоя ідея. Завжди так буває, коли до якоїсь загальної справи домішується особистий інтерес виконавців. Тоді варто чекати біди. Мільйони разів перевірено в історії людства. Та й я винен, відступив перед твоїм знаменитим напором. Не поділили з Макарчуком дружину. Тепер маємо проблему. Одним словом так. Баста! Макарчука більше не чіпати. Чуєш!
            Чую.
             Пояснення від правоохоронних органів Макарчук отримає наступне: злодій-рецидивіст на прізвисько «Президент» вирішив за наводкою пограбувати віллу Макарчуків у Віті Поштовій під Києвом. Гастролер з іншої області. Однак він став на шляху місцевої банди грабіжників, яка природно нікого не хотіла пускати на власну територію. Вони за ним слідкували і коли він заліз до будинку Макарчука там блокували. Потім здійснили ритуальне вбивство, щоб іншим була наука. Справу розкрито і здано до архіву. Макарчук, його дружина і діти знаходяться в повній безпеці і можуть насолоджуватися життям далі. Кочубей отримує свій гонорар і продовжує свою діяльність на добро нашого суспільства. 
              А якщо Макарчук не повірить версії правоохоронних органів і дасть завдання Кочубею продовжити розслідування?
              Не турбуйся. В мене є пропозиція до самого Кочубея від якої він не зможе відмовитися. Не даремно ж він такий успішний чоловік. Це означає, що ми маємо справу з людиною дуже розумною і прагматичною. 


Кочубей


             І навіщо це люди настромляли  скрізь будинків саме біля доріг, - посміхнувся Кочубей, сидячи у   щойно відремонтованій вітальні свого клієнта Макарчука у Віті Поштовій. - Ось і ти не є щасливим винятком, - звернувся він до хазяїна. Просто під твоїм подвір’ям проходить битий шлях. І ти ще  дивуєшся, як цей «президент» потрапив до твоєї оселі. Я розкрив цю неймовіру таємницю – він приїхав по дорозі. А так як твоя вілла яскраво і в кращий бік відрізняється від усіх сусідніх своєю величиною і архітектурною вишуканістю стає зрозумілим, чому «президент» обрав саме її, а не якусь іншу. Виділяється вона серед подібних, впадає в око. Зрозумів?
             Ти мені, Андрію, мізки не компостуй, - розсердився Макарчук. – Мені не до жартів, - сердито махнув рукою хазяїн дому. - Хочу безпеки і спокою для себе і своєї родини. Невже не зрозуміло? Чи може я вимагаю чогось надприродного? Я не дурень і тому усвідомлюю, що без розкриття цієї справи всі мешканці цього будинку постійно будуть здригатися і вдень і вночі при будь-якому звукові. 
             Ну тоді без жартів, - одразу зробився серйозним Кочубей. – все саме так і було. Злодій-рецидивіст з «клікухою» «Президент» вирішив обчистити твій будинок. Залетів сюди аж з Одеси. Місцевим бандюкам це не сподобалося і його вирішили показово провчити. Це щоб ні в кого з провінції більше не виникало бажання хазяйнувати в столиці і її приміській зоні.
             Щось вся ця історія виглядає не дуже переконливо, - засумнівався Макарчук. - Дуже вже схоже, що вона, так би мовити, притягнута до мене «за вуха». Доволі штучна аргументація. Таку ж пісню мені співав нещодавно і один полковник міліції.
             Ну знаєш, друже, я не заслуговую на таке відношення, - розсердився Кочубей. – Мене ще ніхто і ніколи не звинувачував у тому, що я дію не в інтересах клієнта. А те, що інколи не все йому можу сказати, то це теж в інтересах клієнта, а не в моїх власних.
             Та вже викладай все як є, а то я не заспокоюся, - примирливо мовив Макарчук. 
               Ну добре. Президент активний інтернеткористувач і йому увесь цей шум навколо його персони, цілком природно, ні до чого. Ось ти турбуєшся за себе, то чому ж ти відмовляєш йому у тому, що він турбується про себе. Я ж людина, як тобі відомо, доволі відома. В мене є власний розкручений сайт. Моє постійне втручання в цю справу не дає їй догоріти до кінця. Тобто, я ніби своїм розслідуванням постійно підкидаю дрова до вогнища, щоб воно не згасло. Зрозумів?
            А яке це відношення має до мене?
             А ось яке. Ту банду, що ліквідувала в твоїй оселі «президента» взяли в повному чи неповному складі, я вже не знаю. Дякуючи мені, моєму розслідуванню і тобі, як його замовнику. Вони вже зізналися. Думаю, що взяли не всіх. Таким чином і залишки цієї банди кревно зацікавлені, щоб я далі не копав.
            Ну так нехай їх всіх к бісу пересаджають, і край. 
             Не гарячкуй і не поспішай з висновками. На твою віллу вони вийшли випадково, щоб розквитатися з «Президентом». Тепер же вони засипалися вже через тебе. Тепер розумієш?
           Не до кінця.
            Ну тоді слухай далі. З банди міліція, як це зазвичай буває, заарештувала простих виконавців. Ляльководи ж залишилися на свободі. Щоб вони тобі не подумали мститися і ти врешті-решт отримав спокій,, я на них і вийшов. Між мною і ними, в твоїх інтересах, укладено джентльменську угоду.
            Що ще за угоду?
             Я припиняю далі копати. А вони зі свого боку залишають тебе і твою родину у спокої. Це розумні люди. Замість того, щоб мене пресувати вони вирішили домовитися. Їм відома моя репутація і ми поставилися один до одного з належною повагою. Вважаю, що я повністю виконав умови нашого контракту. Всі виявилися задоволеними: президент і його команда, бандюки, я і мій клієнт, тобто ти. Не повезло лише «Президенту» і тим, хто його зарізав. Хоча для цих хлопців в’язниця – дім рідний. Як для тебе вілла у Віті Поштовій.  Я все таки, мабуть, виграв найбільше, так як дякуючи тобі і твоїй справі набув важливих зв’язків і належним чином зарекомендував себе у впливових колах. 
           Детектив припалив чергову цигарку, з насолодою затягнувся і пильно подивився на свого клієнта. Ну що скажеш? Тебе задовольнили мої пояснення.
          Не знаю що й сказати. Ну добре. Я згідний з твоєю аргументацією і в мене просто гора якась спала з душі. 
          Слово честі? – знову прискіпливо подивився на Макарчука детектив.
           Можу поклястися хоч на Біблії, - посміхнувся Макарчук. - Ти звернув увагу, що нашого президента ніби підмінили, - поспішив він змінити тему розмови. – Вже не меле дурниць, не виставляє себе на посміховисько. А головне розігнав всю цю банду невігласів і корупціонерів, яка його оточувала. Що найбільше вражає, так це те, що заарештували його сина. Після цього йому весь народ повірив. Зараз за ним всі хоч у вогонь, хоч у воду. Оточив себе молодими, енергійними, освіченими людьми. З’явилися люди з діаспори, які закінчили найпрестижніші університети США.
         Чому ти дивуєшся, він же давно обіцяв потурити деяких міністрів. 
          Обіцяв. Але жодного з них не звільнив. Там такі дебіли і українофоби працювали. Дехто з них навіть зовні не були схожі на гомо сапієнсів. Особливо той депутат-ветеринар, який розробив закон про мови. Чистий пітекантроп або неандерталець. Йому б закон про штучне осіменіння корів розробляти, а цей дебіл у лінгвістику вдарився.


Канцлер


    Всі ці хлопчики, молоді вискочки думають, що я вже відпрацьований матеріал. Нікому не потрібний стариган, який стоїть на шляху прогресу. Тепер всім заправляють цей граф-академік і двійник президента. Ось де ви в мене, - канцлер мимоволі стиснув долоню в кулак. Я, бачте, в їх очах старий маразматик. Канцлер налив собі чергову порцію коньяку і подивився на екран телевізора, який останні дні майже не вимикав. Фактично я відсторонений від прийняття рішень. Вважають, що мною керують не інтереси справи, а особисті амбіції. А колись без мене і перднути не могли. Аристократи хрінові. Повідкопували собі всілякі родоводи, хизуються один поперед одного своїм походженням. Так комуністам і не вдалося всіх перестріляти. А в мене в роду ні князів, ні графів, ні полковників козацьких. Хоча б якийсь поганенький німецький барон затесався, як он у нашого магістра. 
    Так, моїх батьків комуністи не вчили «прібавіть і умножить», а лише «отнять і раздєліть». Саме вони знищували після революції всю цю дворову знать, а потім розкуркулювали нову еліту, яка народжувалася під час НЕПу. Я ж пройшов всі щаблі сучасної аристократії. Спочатку був посвячений у лицарі. Потім став лицарем-командором. Нарешті дійшов до барона. Коли мене посвятили в графи, був призначений канцлером. Багато років займався діловодством в кабміні і в справах канцелярських мав величезний досвід. 
     Тепер я має той титул, про який не могли і мріяти мої предки-шудри. Ні, вони навіть реально належали до касти недоторканих, так як працювали асенізаторами в Києві. Ще в 50-ті роки ХХ ст. майже весь центр столиці опалювався дровами, а туалети були у дворах. Ось ці вбиральні і чистили мої предки. 
     Треба дуже добре і довго думати, відкинувши емоції і амбіції, - які завжди підводили мене в житті. Такий вже в мене характер. Якщо здається, що мене образили, принизили, знехтували мною дуже важко утриматися від моментальної реакції. Зазвичай непродуманої і не виваженої. Ось і зараз мене тягне прийти кудись і заявити, що президента підмінили. Але хто ж повірить. Однозначно, що мої любі друзі мене одразу до кінця мого життя запроторять до божевільні. А то й взагалі не проживу й дня. Зрада в нас карається дуже швидко і рішуче. Сам же знаю, що наші люди розставлені скрізь. Хтось одразу доповість магістру і зникну я без сліду, ніби ніколи й не було. Або ж мене з усіма почестями поховають, тобто спалять у крематорії нібито за моєю останньою волею, завіреною нотаріусом. І кінці у воду. Ніби й не був я всіма шанованою людиною, яку може й не любили, але боялися. Дітей у мене немає, двічі одружувався, але не склалося.
    Але що тут придумаєш?  Ні, вихід майже завжди є, це ти сам завжди говорив. Він просто не завжди очевидний. Я ж маю славу людини розумної, хитрої і підступної. Сам слухав запис розмови одного діяча з Адміністрації президента. Крім того, я володію безцінним скарбом, тобто інформацією. На те я й канцлер. Поки що канцлер.
     А я так хотів родинного щастя на схилі життя, затишку, любові і обожнювання якоїсь молодшої за себе жінки. Жінки славної, вихованої і слухняної. І знайшов її собі. Гарна і належним чином вихована своєю матір’ю директором школи. І як воно отак трапляється в одній родині. Безвольний син-наркоман і дивовижна донечка, з горіха зерня. Батько був льотчиком-винищувачем. Загинув. Тільки но літак злетів у повітря, як відпало крило. Він катапультувався, але літак вже встиг перевернутися і його розмазало по бетоні злітно-посадкової смуги. Мати  виховала доню у строгості і обожнюванні її героїчного батька. І вітчим цю її політику продовжував.  А це неминуче перекинулося на обожнювання свого чоловіка. Ким би він не був. Мати жінка розумна, ми домовилися і вона вмовила доньку вийти за мене заміж. Я працював в кабміні і мав гарну квартиру і забезпечення. Ну кому це цікаво, що я значно старший. Я б не гуляв, дружину не бив би, не пив би, зарплату всю приносив додому.
     Вже справа йшла до весілля. аж тут десь взявся цей молодий красунчик Макарчук. Гарний, сміливий, нахабний і підступний. Все розрахував, прорахував і продумав. Вирішив, що таку дівчину можна зустріти раз за життя, тому й зумів знайти шлях до серця дівчини і розуму її матері. А я залишився ні з чим. Я його попереджав, що так вчиняти не годиться. А він мені: дідусю, ви на себе в люстро хоча б інколи поглядаєте? У вас ще стримить чи вже все відсохло? Знущався. В нього, бачте, спільний бізнес з сином президента. Тому він нічого і нікого не боїться. Так тепер і президента немає, і син його сидить, і Макарчука кожен день трусить від страху разом з його коханою дружиною і дітьми. 
     І все це зробив я – канцлер ордена Святослава Завойовника. То що хіба я не зможу знайти вихід з нинішньої ситуації і покарати своїх нових кривдників. Та бути такого не може.
    Канцлер дивився в мерехтливий екран телевізора і щасливо посміхався. Він був знову впевнений у своїх силах. Буде цей новий-старий президент робити все, що я скажу. І орден розжену к бісовій матері. І Макарчука посаджу найближчим часом. Ну й розумний же я. Канцлер тримав у руках чарку дорогого коньяку і підійшовши до люстра почаркувався сам з собою, задоволено посміхаючись. Раптом телевізор замовк. На екрані виник, як здалося йому переляканий диктор, який оголосив про екстрений виступ президента. Потім з’явився  «в плазмі» президент. Він заявив про введення надзвичайного стану в країні. 
          Ну як він міг зважитися на таке без моєї санкції, - закричав канцлер і пожбурив чарку в люстро. Він кинувся до телефону. Завтра ж зберемо магістрат і всиплемо йому добре.
    Несподівано з усіх боків у напрямку його вілли завили міліцейські сирени і затихли перед її воротами. Канцлер знову поглянув у люстро і побачив там старого, блідого як смерть чоловіка. Він уже не виглядав ні задоволеним, ні навіть розумним.     
          
           
        
                                


                     
     
  
