Статус королеви
Василюк Ольга


Хтось із них Королева…
1
- Це тобі, кохана…
- Боже, о Боже! Це ж ті сережки?.. Так? Це вони?
- Так, кохана.
- О Боже! Це вони… Любий, але ж вони такі дорогі!
- Це всього лише сережки… Це ніщо у порівнянні з тим, як я тебе люблю.
- Яка краса! Дякую, любий. Я і мріяти не могла про такий подарунок.
Руслан пильно подивився в очі своєї коханої.
- Еммо, я ще хочу дещо сказати, - промовив він.
- Я слухаю тебе, - не відриваючи очей від золота, промовила дівчина.
- Я хотів сказати, що дуже люблю тебе…
- Я знаю, коханий, я теж дуже люблю тебе, - прошепотіла Емма, стискаючи в руках коштовність.
- Ні, дай мені договорити, - промовив Руслан. - Не перебивай мене. Коли я зустрів тебе, я зрозумів, що ми створені одне для одного. Ми народжені, щоб бути разом. Я не уявляю свого життя без тебе. Коли тебе немає поруч, мені так погано. Я хочу щодня бачити твої очі. Ти - моя доля. Я це знаю… Я хочу піклуватися про тебе, хочу здійснювати усі твої бажання, і ці сережки – лише невеличкий доказ цього. Я хочу розуміти тебе, хочу бути твоїм найкращим другом, хочу, щоб ти повністю мені довірилась. Я слухаю і намагаюсь запам‟ятовувати усе, сказане тобою. Я хочу зробити тебе щасливою.
Емма посміхнулась.
- Я знаю, - тихо прошепотіла вона.
Руслан на секунду відвів від неї очі і подивився на офіціанта, який стояв за барною стійкою і пильно спостерігав за столиком закоханих.
- Пам‟ятаєш, ти розповідала мені про свою подругу із Грузії, про Нонну? – раптом перевів розмову Руслан.
- Так…
- Ти казала, що це була єдина людина, яка дійсно тебе розуміла. Що вона була твоїм найкращим другом.
- Так, - сумно промовила Емма. – Це дійсно була справжня жіноча дружба.
- Я заздрю тій дівчині, - промовив Руслан. – Ти завжди розповідаєш про неї з таким захопленням, такою пристрастю, блиском в очах. Якщо вона справила на тебе таке враження, мабуть, вона, дійсно, чудовий друг.
- Так, - погодилась Емма. – Нонна Гогінава - це людина, яку я пам‟ятатиму усе своє життя. Ми втратили зв‟язок, коли вона залишила Грузію. Я писала, але ж пошта… Ти сам знаєш… Де ж вона зараз?..
- Скільки ви не бачились?
Дівчина підвела очі до стелі і задумливо промовила:
- Десять… Рівно десять років…
- А хотіла б зустрітися з нею? – запитав Руслан.
- Звісно! – засміялась Емма. – Звісно, хотіла б! Та я вже не вірю, що це можливо. Вона могла змінити прізвище, чи, взагалі, виїхати за межі Європи.
В якийсь момент Руслан відволікся від Емминої щирої розповіді і рукою щось почав показувати тому самому офіціантові, який увесь цей час за ними спостерігав. Емма припинила розповідати. Зрозумівши знаки Руслана, офіціант кивнув головою і поспішив відчинити двері, які вели на кухню. Емма уважно спостерігала за тим, що відбувається. З відчинених дверей кухні раптом вийшла незнайома дівчина і попрямувала до них. Пряме розпущене довге темне волосся, чорні, як ніч, очі. Дівчина повільною ходою ішла до їх столика і хитро посміхалася.
- Що все це означає? – зніяковіло промовила Емма. – Руслане, чому та дівчина іде до нас? Це вона? Так? Ти знайшов мою Нонну?
Руслан лише посміхався. Приблизно такої реакції він і чекав.
3
Емма вскочила з місця і побігла до незнайомої дівчини.
- Нонно! Це ти! – накинувшись дівчині на шию, прокричала Емма. – Нонно!
- Так, це я! – радісно схопивши давню подругу за руки, промовила темноволоса дівчина.
- О Боже! Яке щастя! Сідай, сідай за наш столик! Який сюрприз.
Емма потягла подругу до свого столика.
Руслан ввічливо встав і присунув Нонні свій стілець.
Емма не знала, що казати. У неї сяяли очі, трусилися руки. Вона дивилася на давню подругу, яку мріяла побачити останні десять років.
- Ну що ж, - спокійно промовив Руслан. – Я залишу вас. Я думаю, вам є про що поговорити.
Руслан підійшов до Емми і ніжно торкаючись волосся коханої, поцілував її на прощання.
- Дякую, Руслане! – прошепотіла дівчина. - Це найкращий подарунок, який лише може бути. Я тебе так люблю!
- Я теж тебе люблю, кохана! Святкуй! Гарно тобі провести час!
Руслан пішов.
Емма радісно подивилася на Нонну..
- Боже, яке щастя тебе знову бачити! Хочеш шампанського? Хочеш їсти? Пригощайся, бери, що хочеш! – не могла вгамуватись Емма. – Офіціанте, меню, будь ласка!
Офіціант швидко підніс меню і поклав його біля нової гості.
- Ну, як же так сталося, що ми втратили зв‟язок на цілих десять років?
- Невже, десять? – здивовано перепитала Нонна.
- Так… Останній твій лист я отримала з Тбілісі. А далі зв‟язок обірвався. Чому ти не писала мені?
- Я? – якось злякано перепитала Нонна. - Я писала! Не часто, але писала. Просто ти, мабуть, не отримувала моїх листів.
- Мабуть, - сумно промовила Емма. – А чому ти поїхала з Грузії?
- Я подорожувала, - невпевнено промовила Нонна. – Скрізь подорожувала. Румунія, Молдова…
- А зараз де живеш?
- Зараз? – хитро посміхнулася Нонна. – А зараз збираюся трошки пожити у тебе!
Емма радісно подивилася на свою подругу.
- Просто не вірю своїм очам, - промовила вона. - Я стільки разів згадувала тебе… Ну, розказуй, чим же ти зараз займаєшся?
- Ворожу, як і раніше.
- Все ще дуриш людей? – з посмішкою перепитала Емма.
- Ну чому ж дурю? Вони самі себе дурять.
- А ти лише допомагаєш їм витратити гроші!
- Вони самі мене про це просять, - впевнено відповіла Нонна.
- Вони просять тебе сказати їм правду за гроші, а ти лише береш гроші…
Нонна ображено натягнула посмішку і спробувала продовжити розмову:
- А чим же ти займаєшся?
- Я - модель! – гордо відповіла Емма.
- Модель? – голосно засміялась ворожка. - Кому в цьому забитому провінційному містечку потрібна модель? Я розумію, якби ти в Парижі жила, чи в Італії…
- Навіщо ти так? – образилась Емма. - Я працюю! І до речі, заробляю непогані гроші!
- Ну звичайно! Заробляєш гроші, крутячи задом перед камерами!
- Я не кручу задом перед камерами! – обурилась Емма.
- Крутиш! Ходиш по подіуму, показуєш одяг, а насправді, рекламуєш своє тіло!
- Я рекламую одяг!
- Ні, ти крутиш задом перед камерами! – спеціально повторювала Нонна.
- Краще вже крутити задом, ніж обманювати довірливих людей! – крикнула Емма.
4
- Я не обманюю людей, вони самі себе обманюють!!! – випалила Нонна.
Дівчата замовчали. Вони озирнулися довкола і помітили, що всі без винятку відвідувачі ресторану, в тому числі і поважний офіціант, уважно спостерігали за їх сваркою.
Емма нахилила голову і покачала нею в боки.
- Слухай, - тихо промовила вона. – Якось не складається у нас з тобою розмова. Вибач.
- Це ти вибач, - сухо промовила Нонна, відвернувшись до вікна.
- Давай не будемо про роботу! Поговоримо про щось інше…
- Давай…
- Наприклад про… О! Краще подивись, які сережки подарував мені Руслан, - зраділа Емма, що знайшла тему, яка легко зможе відволікти їх від сварки.
- А-а-а! Яка краса! – зачаровано промовила Нонна. – Це ж справжнісінький антиквар!
- Так, вони дуже дорогі! – зухвало промовила Емма.
Нонна зиркнула на неї своїми маленькими чорними циганськими очима.
- Слухай, навіщо вони тобі? Віддай їх мені!
Емма розгублено подивилась на подругу.
- Нонно, але ж це подарунок! Від Руслана!
- Ну то й що! А ти нічого не кажи Руслану!
- Я не можу! – впевнено відповіла Емма. - По-перше, я не хочу його обманювати, а по-друге, я дуже ціную усі його подарунки.
Нонна нервово схопила ліву сережку і почала розглядати її своїми жадібними очима.
- Пробач, але я не можу, - повторила Емма.
- Ну добре, не треба! – поклавши сережку на місце, спокійно промовила Нонна.
- Ти ж не образилась?
- Ні, що ти, - голосно відповіла Нонна. – Це ж подарунок від твого хлопця!
Емма взяла в руки ліву сережку, і, навіть, не встигла нічого зрозуміти, як раптом сережка розламалася на дві частини.
Емма стиснула губи, щоб не заплакати.
- Невже зламалася? – ніби здивовано, запитала Нонна.
- Треба буде віднести ювелірові, - тихо промовила Емма, нахиливши голову над столом.
Було близько одинадцятої вечора. Будівля з величезним написом «Катрін» давно стояла порожньою. Всі пішли ще о п‟ятій, навіть, не дочекавшись кінця робочого дня. І лише в одному кабінеті досі не згасало світло.
Ліна Висоцька лежала посеред свого кабінету, тримаючи в роті ковпачок від ручки і намагалася сконцентруватися на щойно написаному.
Раптом подзвонив телефон.
- Ліно! Ти що, досі на роботі?
- Так, - сонно відповіла Ліна. – Намагаюся попрацювати, а ти мені заважаєш!
- Ну пробач! – засміялась Віка. – А чому вдома не працюєш?
- Зі своїм «коханим» чоловіком? – іронічно перепитала журналістка. - З ним не те що працювати неможливо, до нього, навіть, наближатися небезпечно.
- А над чим працюєш? – запитала Вікторія.
- Як завжди, стовпчик «жіночі історії». Про моделей пишу, - сумно відповіла Ліна.
- І як?
- Ніяк! Ти ж знаєш, у мене душа до фантастики лежить, а не до мильних опер!
- То писала би фантастику!
- Із задоволенням, люба моя! – засміялась Ліна. - Якби ж мені лише хтось платив за ту фантастику.
- Та-а-ак, проблемно! Але я думаю, тобі вдасться. Остання твоя мильна опера була, навіть, дуже непогана.
5
- Яка? – не зрозуміла дівчина.
- Ну, про того хлопця, який почав курити марихуану. Ти класний сюжет придумала.
- Якби ж то, придумала, - зітхнула Ліна. – Це мені сусідка розказала про свого сина… А я лише написала про його життя
- Слухай, - раптом промовила Вікторія. - А ти би сходила в якесь модельне агентство, знайшла б якусь модель. Може, і вона б тобі якусь історію розповіла. А ти би написала про її життя.
- Та ну…
- Чого ти? Будь-яка модель погодиться попасти на сторінки жіночого журналу. Хочеш дам тобі адресу одного агентства.
- Ну…
- Пиши. Вул. Вечірня, 25. До речі, завтра у них відбірковий конкурс краси. Подивишся, як це все насправді відбувається, поспілкуєшся з моделями і буде тобі стаття.
- А о котрій той конкурс?
- Здається, о десятій. Мій чоловік буде там суддею. До речі, прослідкуєш, щоб він там не загравав з моделями.
- Добре. Бувай.
Був ранок. Клава зайшла в кімнату. На дивані, ще, навіть, не роздягшись з минулого вечора, спали Емма та її нова подруга Нонна. Клава у розпачі підбігла до ліжка.
- Еммо! Ти при своєму розумі! У тебе через півгодини конкурс, а ти ще, навіть, не нафарбована.
- Я… Я, мабуть, не поїду, - натягуючи на себе ковдру, сонно промовила Емма.
- Не поїдеш? – крикнула Клава. – Ну це вже ні! Я заради тебе зібрала таку групу підтримки! У мене, навіть, бабуся іде за тебе вболівати, а ти - нахабно спиш!
- Ну добре, встаю…
Емма сіла на ліжко і ногою почала присовувати до себе капці.
- Швидко фарбуйся, а я приготую тобі каву, - командно промовила Клава.
- Зовсім забула про цей дурнуватий конкурс, - зіваючи, пробурмотіла Емма.
- Мабуть, гарно вчора відсвяткувала День Народження, якщо сьогодні вже нічого не пам‟ятаєш, - посміхнулась Клава і вийшла за двері.
- А де Ганна? – запитала Емма, намагаючись розчесати заплутані коси.
- До вашого відома, пані, - крикнула з кухні Клава, - Ганна чекає вас у таксі. Розважає таксиста, щоб тому не набридло вас чекати.
Емма посміхнулася.
Нонна встала з ліжка.
- Ти кудись ідеш? – сухо запитала вона Емму.
- Так, мені треба іти. Ти почекай мене, добре? Їжа в холодильнику, відеомагнітофон у залі. Коротше, почувайся, як удома. Я скоро повернуся.
- А куди ти ідеш? – запитала Нонна.
- Я іду на конкурс! – гордо відповіла Емма, одягаючи сукню.
Нонна голосно засміялась.
- І що дасть тобі цей конкурс? – з сарказмом запитала вона.
- Якщо я стану переможницею, то поїду на конкурс в Італію. А, навіть, якщо і не переможу, то, все одно, отримаю багато грошей. Мене можуть помітити різні продюсери та фотографи, і якщо я комусь сподобаюсь, то пізніше отримаю пропозиції про роботу.
- Я не хочу, щоб ти перемогла, - раптом випалила Нонна.
Емма зніяковіло подивилася на подругу.
- Ну-у-у, - не знаючи, що сказати, знизала плечима Емма, - принаймні, щиро…
В кімнату зайшла Клава.
- Ось твоя кава. А ось твої зелені туфлі.
- Клаво, познайомся, це моя подруга Нонна з Грузії.
6
- Дуже приємно, я - Клава.
Нонна нічого не відповіла і лише скептично подивилася на туфлі.
- А чому зелені?
- Бо у мене зелений купальник! – відповіла Емма.
- Можна подивитися? – схопивши лівий черевик, запитала Нонна.
- Дивись.
Клава підійшла до Емми і почала поправляти їй волосся.
- Все, я готова! – впевнено промовила Емма.
- Ти обов‟язково маєш перемогти! – промовила Клава. – Взувай черевики, і пішли.
Троє молодих людей ішли темним коридором замку, освічуючи дорогу факелом.
- Як у старих фільмах, - промовила Карла. – Темні підвали, незрозумілі написи на стінах, загадковість…
- Дві кімнати, - промовив Остап, коли коридор закінчився. – В яку підемо?
- Остання група дослідників, яка тут була, написала, що в цій кімнаті нічого путнього. Тому підемо в іншу, - промовив Макс, відкриваючи скрипучі двері.
- Цікаво, а що путнього вони побачили в цій кімнаті? – оглянувшись довкола, запитав Остап.
Карла сіла на стілець.
- Отже, і тут нічого немає, - промовила вона.
- Якби хоча б знати, в якій частині замку загинув цей граф… Принаймні, не витрачали б стільки часу на блудіння порожніми кімнатами, - промовив Остап.
- Цікаво, чому ж він так рано помер…
- Може, його вбила дружина…
- А де ж вона могла заховати тіло? - відірвавши погляд від кам‟яних стін, запитав Макс.
- Цей інцидент – зникнення графа - вважається найбільшою таємницею для істориків, - промовив Остап.
- А уяви, що саме ми розгадаємо цю таємницю, - замріяно промовила Карла. – Уявляєте… Нам одразу дадуть дипломи історичного факультету…
- Гей, Карло, нам і так дадуть дипломи, мій батько – декан факультету! – сміючись, промовив Остап.
- Слухай, Максе, а де той родовід, який знайшла попередня група?
- Родовід – це голосно сказано, - збираючи до купи порепані листочки, промовив Макс.
- Ну, хоч щось. А його можуть дати нам додому?
- Додому? Карло, ти при своєму розумі? Його, навіть, ксерити не дають, - голосно крикнув Остап.
- То, може, почитаємо зараз? – запропонував Макс. – Поки є час… Раптом на щось натрапимо.
- Алло, Ліно! Ну що, як конкурс?
- Нормально.
- А де там мій чоловік?
- Он сидить на дивані з двома вісімнадцятирічними білявками модельної зовнішності!
- Що? – злякано крикнула у трубку Вікторія. – Я вже їду!
- Стій, я пожартувала, - засміялась у трубку Ліна. - Він скромно сидить один, ні з ким не розмовляє. А на моделей, навіть, під час виступів не дивиться.
- Це добре, - заспокоївшись, промовила Віка. – Це я йому сказала, щоб не дивився.
- То як же він оцінюватиме, якщо не буде дивитися? – весело запитала Ліна.
- Не знаю… Я про це не подумала, - розгублено відповіла Віка. – До речі, а як там твоя робота? Які враження про моделей?
- Мої враження? - задумалась Ліна. – Мої враження…
7
- Ну, хіба тобі ніхто не приглянувся? Хіба не виникло бажання про когось написати?
- Насправді, всі моделі однакові, - промовила Ліна. - Вони всі стрункі, вродливі… Але чомусь кожна вважає, що саме вона найкраща і особлива. Але вони нічим не відрізняються! Я, взагалі, не розумію, навіщо проводити ці конкурси краси. Всі ці дівчата вродливі, і всі заслуговують стати королевами. Але переможе лише одна! І в результаті у однієї почнеться манія величі, а у всіх інших - комплекс неповноцінності!
- Слухай, так це ж готовий матеріал для статті! Залишилось тільки героїню знайти! Примітила хоча б когось?
- В принципі, примітила. Вона мені сподобалась найбільше. Принаймні, вона найгарніша. Її звати Ірина.
- Ірина? – розчаровано перепитала Віка. – Ні, це зовсім не ім‟я для статті. Її мають звати якось по особливому: Катеринослава, Емілія, Ельвіра, Клеопатра.
- Особливо, Клеопатра підходить, - засміялась Ліна. – Зараз піду шукати Клеопатру.
- А скільки вже було конкурсів?
- Було вже два. Зараз вихід в купальниках. Піду подивлюсь, може, сподобається хтось іще.
- Добре, іди. Наглядай там за моїм чоловіком.
Ліна вимкнула мобільний і зайшла у залу, де вже розпочався конкурс в купальниках.
- Як зачіска? – нервово запитала Емма.
- Зараз я поправлю, - хвилюючись, прошепотіла Клавдія. – Боже, яка ти гарна. Ти повинна перемогти! Чуєш, ти - найкраща!
- Так, я - найкраща! – нервуючи, повторила Емма.
- Ти повинна втерти носа тій Ірині! Ти повинна перемогти!
- Дякую, Клаво, щоб я без тебе робила?
- Ганно, а ти хоч би щось сказала в підтримку Еммі! – промовила Клавдія. – Вона ж нервує. Їй потрібна наша підтримка.
- Еммо, ну ти ж знаєш, що я вболіваю лише за тебе, - злякано промовила Ганна, відірвавшись від своїх думок. - Просто я не про те зараз думаю.
- Не про те? – зацікавлено запитала Клавдія. – А про що, чи краще спитати про кого?
- Так, - погодилась Емма. – Мені теж цікаво. З чого це раптом той таксист не взяв з нас грошей?
- Звідки мені знати, - посміхнулась Ганна. – Може, йому Емма сподобалась.
- Ну, звичайно! – промовила Емма. – Тільки, здається, це не я сиділа на передньому сидінні і фліртувала з ним всю дорогу.
- Номер 12, готуйтесь до виходу! – крикнула ведуча.
- Ну все, час! – промовила Емма. – Ідіть у зал, і коли я виходитиму, кричіть щосили!
- Не хвилюйся, зайчатко, - обійнявши подругу, промовила Клавдія. – Ти - найкраща! Пам‟ятай, я і Ганна – ми з тобою.
- Особливо, Ганна, - скептично промовила Емма.
- Не сердься на неї, вона ж закохана в свого таксиста і зараз літає думками десь у хмарах. Ну все, удачі. Я пішла в зал.
- Номер 12, - голосно промовила ведуча. – Емілія Красовська!
Почувши ім‟я «Емілія», Ліна уважно подивилася на сцену. Вона згадала, що Віка називала їй це ім‟я, говорячи про тих, про кого слід писати.
Емма граціозно вийшла на сцену. На ній був зелений купальник та зелені туфлі. Вона професійно продефілювала сценою і зупинилась. В цей момент усі камери в залі були спрямовані на неї. Своєю впевненістю, зверхнім поглядом вона підкорила усіх. Вона посміхалася так, наче корона давно вже належить їй, а цей конкурс – пуста формальність. Вродлива, артистична, струнка. Звичайно, Емма була головною претенденткою на перемогу. Іще раз пройшовши вздовж краю сцени, і артистично махаючи рукою глядачам, Емма повернулася і раптом…
8
Ніхто нічого не встиг зрозуміти, але усі відчули, щось не так. Емма, розвертаючись через ліве плече, раптом почула хрускіт. Вона спробувала зробити іще один крок, але не змогла. Черевик на лівій нозі розламався просто навпіл, і дівчина, не втримавшись на високих підборах, упала просто посеред сцени. У залі запанувала тиша. Ніхто не наважився ні засміятися, ні поворухнутися. Червоніючи від сорому, Емма піднялася з підлоги, і попрямувала за куліси.
- Те, що треба, - раптом промовила про себе Ліна. – Спочатку в зеніті слави, а потім, в один момент, все обірвалося… Оце так сюжет.
Клавдія забігла в роздягальню. На підлозі сиділа Емма, тримаючи в руках розламаний навпіл лівий черевик.
Клавдія підбігла до своєї подруги і жалібно подивилася на неї.
- Це вона, - крізь сльози промовила Емма. – Це вона в усьому винна…
- Хто? Хто винен? – не зрозуміла Клавдія.
- Нонна, - прошипіла Емма. – Вона тримала цей черевик у руках. Це вона…
- Еммо, я теж тримала цей черевик у руках. І Ганна тримала… До чого тут це?
- Ти не розумієш! – крикнула Емма. – Вона спеціально це зробила. Вона спочатку взяла мою сережку, і ця сережка розламалася навпіл. А потім взяла черевик, і цей черевик…
Більше Емма нічого не змогла сказати. На її очах виступили сльози.
Клавдія обійняла свою подругу.
- Я розумію, як тобі важко, - лагідно промовила вона. – Я все розумію. Але це лише конкурс, у тебе ще будуть мільйони таких конкурсів. Для тебе це важкий психологічний удар, але повір, глядачі з розумінням віднеслися до тебе. Вони бачили, що це не твоя провина, що це розламався черевик. Все добре, не треба плакати.
- Це вона, розумієш?
- Еммо, я знаю, як це боляче, але не треба так погано думати про свою подругу. Вона б ні за що не побажала тобі такого. Згадай, скільки всього хорошого ти розповідала про неї. Казала, що вона була твоєю найкращою подругою. Вас же стільки всього пов‟язує, ваше дитинство, юність… Просто так сталося, що цей черевик розламався. Не треба шукати винного, а тим паче, звинувачувати близьку тобі людину.
- Мабуть, ти права, - витираючи сльози, промовила Емма. - Просто так сталося. Ходімо додому…
- Додому? А як же останній конкурс? У тебе ж така гарна вечірня сукня.
- Як же мені тепер вийти на сцену, після такого приниження? – розгублено запитала Емма.
Клава посміхнулась.
- Якщо ти більше не вийдеш на сцену, то тебе і запам‟ятають приниженою. А ти – не принижена, ти - найкраща. Так доведи це! Вийди і покажи, що ти здатна на більше! Покажи їм свою гордість! Доведи їм, що маленька невдача на сцені не зможе зламати твою кар‟єру. Зроби так, щоб вони зрозуміли, що ти можеш довести почату справу до кінця, навіть, якщо тобі це вже не потрібно.
- Вікторіє, це просто неймовірно! Вона така гарна, така неймовірна! Вона просто підкорила усіх. І раптом… Я досі не вірю, що бачила це на власні очі. Вона впала! Просто гепнулась посеред сцени! До речі, її звати Емілія.
- А я думала Клеопатра! – пожартувала Вікторія. - Як думаєш, вона погодиться на статтю?
- Так, я впевнена, що погодиться, - промовила Ліна.
- Я уявляю, як їй зараз. Бідолашна. Мабуть, більше ніколи не вийде на сцену.
- Все, бувай! Мені час іти. Розпочався конкурс вечірніх суконь.
- А як мій чоло…
9
Вікторія хотіла ще щось запитати, та Ліна вже не чула її. Вона швидко вимкнула мобільний і побігла в зал.
- Номер 11, - крикнула ведуча, - Валерія Остапенко! Неперевершена і вродлива!
Зал зірвався оплесками.
- Номер 12, - промовила ведуча і раптом замовчала. – Емілія Красовська, - невпевнено промовила вона і уважно подивилася за куліси.
Емма вийшла на сцену. Граціозно, гордо пройшлася по ній. Підійшла до краю сцени і спеціально руками припідняла довгу, просто до підлоги, сукню. В цей момент, усі помітили, що Емма вийшла босоніж. Зал зірвався оплесками. А Емма лише акторськи посміхнулась. Всі оцінили її сміливість. Не кожна людина змогла б після такого вийти на сцену.
Емілія пробігла очима по залу. Так, Клавдія була права. Своїм виходом вона довела, що у неї є гордість, честь. Вона довела свою справу до кінця. Емма знала, що по балам не увійде, навіть, у першу десятку. Вона знала, що програла. Але хіба потрібна була їй тепер та перемога?
- Ох і велика сімейка в цього графа Полонезького, - промовила Карла. – Остапе, ти записав?
- Ще раз повтори…
- Фель-чен-ський!
- Ну і прізвища! І хто спадкоємець? – зацікавлено запитав Макс.
- Спадкоємець, - гортаючи сторінки родоводу, промовила Карла, - а точніше спадкоємиця Катерина Фельченська, вона ж Катерина Понятовська. Це прізвище за чоловіком.
- Хто такий цей Понятовський?
- Понятовський… Поляк за походженням, знатного роду… Так, так, так… А ось! Ого! Племінник польського короля Станіслава ІІ Августа Понятовського! – викрикнула Карла. – Ось і королівська кров!
- Граф Понятовський? – перепитав Макс. – Це здається останній польський король…
- Так, - підтвердила Карла.
- Ка-те-ри-на Фельченська-Понятовська! – повторив Остап. – Записав. Хто далі?
- А далі, - зітхнула Карла. – А далі… Революція, дві війни… Родовід обривається…
- Катерина Понятовська, - повторив Макс. – Слухай, а якщо понишпорити по архівах, то можна знайти реального спадкоємця і володаря цього замку!
- Круто!
Карла подивилася на друзів.
- А уявіть, як комусь пощастить. Живеш собі, ні про що не підозрюєш. І раптом дізнаєшся, що в тобі тече блакитна кров…
- Так, і що прабабуся лишила тобі у спадок будиночок на мільйон доларів.
- Слухай, Карло, а може, це ти? – пожартував Макс.
- Якби ж то. Але я знаю свій родовід, починаючи з початку минулого сторіччя. І на жаль, графів там не було.
- І що усіх-усіх знаєш?
- Так. Я не дослідила лише лінію маминого прадідуся, але є інформація, що він був з дуже бідної родини.
- Саме тому ти його і не дослідила…
- А навіщо? – засміялась Карла. – Якби він королем був чи князем…
- Ну що ж, тоді ходімо в архів.
- Клаво, ти - моя найкраща подруга, - вдячно промовила Емма. – Якби не ти, я б зараз сиділа в якомусь ресторані і нуділа першому зустрічному офіціанту про свої проблеми.
- Я ж нічого не зробила, Еммо! Це тільки твоя заслуга. Ти чула, як тобі аплодували! А коли всі встали, я, навіть, розплакалась, - промовила Клавдія.
10
- Дівчата, а ви викликали таксі? – запитала Емма. – Ганно, де твій 323?
- Ні, ні, ні, - посміхнулась Клава. – Ти не поїдеш з нами на таксі…
- Але ж ви збиралися до мене, - не зрозуміла Емма.
- Так і буде. Ми їдемо до тебе! Тільки ми з Ганною поїдемо на таксі, а у тебе буде інший супутник.
Емма обернулась і побачила Руслана з величезним букетом квітів біля чорної машини. Емма посміхнулась.
- Ну добре, - промовила вона. – Тоді зустрінемося в мене вдома.
- Добре.
Емма підійшла до свого коханого.
- Руслане, а як же твоя робота? У тебе ж сьогодні зустріч…
- Я подумав, що не кожний день моя дівчина бере участь у конкурсі. Робота може трошки зачекати.
Емма посміхнулась і сіла в машину.
- Я просто хотів зробити тобі приємне і відвести тебе додому, - заводячи машину, промовив Руслан.
- Дякую, - промовила дівчина.
- До речі, квіти для найпрекраснішої моделі світу, - простягаючи троянди, прошепотів хлопець.
- Руслане, я зайняла останнє місце, - сумно сказала Емма.
- Останнє? Ну то віддавай квіти назад! – пожартував Руслан.
Емма сумно посміхнулась.
- Ти що, сумуєш через це? – не зрозумів хлопець. – Кохана, та мені байдуже, яке там у тебе місце. Я б кохав тебе, навіть, якби тебе вигнали за непрофесійність. Я, навіть, трошки радий, що ти не перемогла, хоч не кинеш мене через якийсь конкурс у Гваделупі.
- Не у Гваделупі, а в Турині, - повеселішала Емма. – Це Італія.
- Ну, бачиш, ти посміхаєшся! – зрадів Руслан. – Так і треба! Це ж лише конкурс. До речі, а хто переміг?
Емма відвернулася до вікна. Руслан посміхнувся.
- По виразу твого обличчя, я зрозумів, що це Ірина.
- Так, вона, - промовила Емма. – І від цього мені ще образливіше, бо я її терпіти не можу. Вона… Вона… Страшна і жахлива!
- Ну нехай і їде в свою Італію! – засміявся Руслан. – Хоч не буде більше тобі заважати!
- А ти знаєш, - раптом промовила Емма. – А я теж трошки радію з того, що нікуди не поїду.
- Трошки радієш? – крикнув Руслан. - Та я готовий весь світ прикрасити повітряними кульками!
- Ні, я серйозно. Я знала, що Клавдія – моя хороша подруга. А сьогодні відчула це, як ніколи. Кажуть, друзі пізнаються у біді. І вона мені довела, що вона – мій справжній друг.
- А Ганна? Мені, здається, Ганна теж з тобою щира.
- Може, але не така щира, як Клавдія. Хоча, може, дійсно, Ганна просто дуже закохана зараз в свого таксиста і літає десь у хмарах.
Емма раптом посміхнулась.
- Так, скажи мені, Руслане, навіщо ж мені їхати в ту Італію, якщо у мене тут такі прекрасні друзі: Клавдія, Ганна, ти…
- І Нонна, - раптом додав Руслан.
Обличчя Емми швидко змінилося і за мить кудись поділася весела посмішка.
- До речі, як тобі Нонна? – не помічаючи зміни в настрої, весело продовжив Руслан. – Як відсвяткували День Народження?
- Нормально, - тихо прошепотіла Емма.
- Правда ж, я класно придумав зробити тобі такий подарунок і знайти її?
11
- Так…Чудовий подарунок…
Макс і Карла вже другу годину передивлялись усі архівні записи. Остап мовчки сидів і дивився у вікно.
- Остапе, ти мовчиш і мені аж дивно, - пожартував Макс.
- На що це ти натякаєш? Що я весь час базікаю?
- Не ображайся, - промовила Карла. – Просто ми вже звикли до твоїх цілодобових коментарів, і коли їх немає, я не можу сконцентруватися на роботі.
- Просто я думаю, а раптом…
- О-о-о, ти, навіть, думати вмієш? Це вже прогрес! – засміявся Макс.
- Слухай, Максе, дай сказати! Я думаю, а раптом та людина, яку ми знайдемо зможе нам допомогти зрозуміти смерть цього графа.
- Та ну, - обурився Макс. – Якщо ця людина, навіть, не знає, що їй належить замок, як же вона може знати від чого загинув той граф.
- А я згодна з Остапом, - раптом промовила Карла. – От у мене в родині є сімейна таємниця, яка передається з покоління в покоління. Може, в родині графа теж є якась таємниця…
- Цікаво, цікаво, і яка ж в твоїй родині таємниця? – захоплено крикнув Остап.
- О, тепер я тебе пізнаю, - промовив Макс. – А то сидить і мовчить. Я вже й непокоїтись почав.
- Така таємниця, - спокійно відповіла Карла, – що жінки нашої родини вміють зводити деякі хвороби, і передають ці знання з покоління в покоління.
- То, може, ти і Остапа вилікуєш? – з посмішкою запитав Макс.
- Здається, зараз лікувати доведеться зовсім не мене!
- Взагалі-то, я серйозно говорю, - перебила хлопців Карла. - Я вмію зводити порчу, ляк, ячмінь з очей. Може, і спадкоємцю графа Полонезького вдалось дізнатись якусь таємницю від своєї бабусі.
- Можливо, - погодився Макс. – Залишилось його розшукати.
- Як же нам його знайти? У нас уже більше десяти претендентів. А ми, навіть, до половини архіву не дійшли.
- Нічого, ми знайдемо, - утішаючи сама себе, промовила Карла.
Емма зайшла в квартиру. На дивані сиділа Нонна, клацала пультом від телевізора і їла величезний торт.
- А звідки торт? – намагаючись бути привітною, запитала Емма.
- О, ти вернулася! – відірвавшись від телевізора, промовила Нонна. – А торт я купила в магазині. До речі, гроші взяла в он тій шухлядці. Це ж нічого?
Емма пройшлась по кімнаті і подивилася навколо. Видно було, що її гостя перерила не лише одну шухлядку.
- Нічого, - переборовши саму себе, відповіла Емма. – Але більше не лазь по моїх шухлядках.
- Як конкурс? – весело запитала Нонна.
- Погано… У мене розламався черевик.
- Який? – запитала Нонна. – Лівий чи правий?
- Лівий, - ледь стримуючись, щоб не вибухнути від гніву, відповіла Емма. – А що, є різниця?
- Ні, я так запитала. І що далі?
- Нічого. Я впала посеред сцени…
- Ти впала посеред сцени? – весело розсміялась Нонна. – Оце так видовище! Я уявляю, як усі сміялися!
- Нонно! – не витримавши, крикнула Емма. – Ну ти і…
- Ти що, образилась? – не зрозуміла Нонна.
Емма встала і нервово підійшла до вікна.
12
- Ти що, серйозно образилась? Еммо, я ж жартую! Чого ти? Я думала, це смішно! Я не знала, що цей конкурс так багато означає для тебе.
- Нонно, до чого тут конкурс? – крикнула Емма. – Ти взяла мою сережку – вона розламалася навпіл. Взяла в руки мій черевик – він теж розламався!
- І ти думаєш, що це я винна? – обурено крикнула Нонна. – Думаєш, я щось наговорюю на тебе? Роблю так, щоб тобі не щастило?
- А хіба ні? – пробурмотіла під ніс Емма.
- Звісно, ні! Навіщо це мені? Подумай сама. Ти ж моя найкраща подруга. Правда ж?
- Я вже трохи сумніваюся в цьому…
Хтось відчинив двері.
- Це мої подруги, - промовила Емма.
- Подруги? – здивувалась Нонна. – А звідки у них ключі від квартири?
- А я їм довіряю…
- А мені? Мені ти даси свої ключі? – весело запитала Нонна.
- Навіщо вони тобі? Ти і так уже обнишпорила всю квартиру, - грубо відповіла Емма.
Двері в кімнату відчинилися і зайшли Ганна та Клава.
- Це твоя подруга? – запитала Ганна. – Та, про яку ти стільки розповідала?
- Так, - сумно промовила Емма.
- Привіт, дівчата, - весело промовила Нонна, намагаючись справити враження на Емму. – Сідайте.
Дівчата сіли на диван.
- Я – Ганна.
- Я – Нонна, дуже приємно! Хочете, я ввімкну музику?
- Вмикай.
Нонна підійшла до магнітофона і почала ритися в касетах. Клава підсіла до Емми.
- Що сталося? – запитала вона пошепки, помітивши, що Емма сама не своя.
- Нічого, - знизала плечима Емма. – Висказала їй за черевик…
- Еммо, подумай реально? – тихо промовила Клава Еммі на вухо. – Ти звинувачуєш її в тому, що вона тримала твій черевик. Ти вважаєш, ти права в даній ситуації?
- Вона перерила всі мої шухлядки, а на мої гроші купила торт, - пошепки відповіла Емма.
- Господи, я верну тобі ті гроші. Не сердься на неї. Вона ні в чому не винна. Подивись, як вона намагається нам сподобатись! Музику для нас вмикає!
- Може, трохи барду? – повернувшись, запитала Нонна.
- Ні, ні! – відповіла Клава. – Тільки не бард.
- Може, Карнавал-13?
- Карнавал-13? – здивувалась Ганна, повернувшись до Емми. – У тебе є Карнавал-13?
Емма радісно махнула головою.
- Де ти його взяла? – голосно запитала Клава. – В магазинах тільки нещодавно з‟явився дванадцятий, а в тебе вже тринадцятий випуск. Звідки він у тебе? Ти що, їздила по нього у Бразилію?
- Ні, мені Руслан дістав, - весело відповіла Емма.
- Класно, що в тебе є такий Руслан! – голосно промовила Ганна.
- Ну, у когось Руслан, а у когось 323!
Емма і Клава весело засміялись.
Нонна підійшла до дівчат.
- А хто такий 323? – не зрозумівши розмови, запитала вона.
- Ніхто, - ображено відповіла Ганна. – Слухай їх побільше.
- Це таксист, - пояснила Клава. – У нього порядковий номер машини 323. Він закоханий в нашу Ганну, а вона в нього!
- Не правда, - перебила Ганна.
- А чого б це він тоді сьогодні подарував тобі іграшку? І весь час возить нас безкоштовно? – засміялась Клава.
13
- Подарував іграшку? Коли? – здивувалась Емма.
- А, Еммо, ти ж їхала не з нами. Ти ж не бачила іграшки! Ганно, покажи їй! – крикнула Клава.
Ганна швиденько підбігла до дверей і, не ховаючи щасливої посмішки, дістала з пакету великого зайця і гордо віддала його подрузі.
- Яка краса! – захоплено промовила Емма. – Дуже гарно! Може, у вас щось і вийде…
- Це він тобі подарував? – перепитала Нонна, видираючи іграшку з рук.
- Так.
- А хочеш, я тобі на нього поворожу? Я можу розказати тобі усе про нього, якщо матиму в руках його річ?
- Поворожи, - з блиском в очах, погодилась Ганна.
- Нонно, я тебе прошу, - зітхнула Емма. – Може, не будемо розпочинати цієї теми…
- Еммо, чого ти? – обурилась Клава. – Нехай поворожить.
Нонна вийняла зі своєї сумочки карти і, поставивши поряд зайця, почала їх тасувати. Ганна сиділа незворушно і з хвилюванням дивилась на ворожку.
- Я не можу дивитися на весь цей цирк! –промовила Емма. – Це ж усе неправда.
- Ну той що, що не правда, - тихенько відповіла Клава. – Ніхто ж нікого не примушує вірити. Дай Нонні можливість виправдати себе. Дай їй шанс.
- У нього темні коси, - промовила Нонна.
- Так, темні, - радісно відповіла Ганна, поглядаючи на дівчат.
- І темні очі…
- Так.
- А ще в нього є дружина!
Ганна розчаровано подивилася на розкладені карти, намагаючись знайти, де саме це написано..
- У неї білі коси, - продовжувала Нонна, ніби не помічаючи, що Ганні боляче. – А ще в нього є чотирьохрічний син…
Нонна витягла з колоди декілька карт і продовжила.
- Валентин… Сина звати Валентин, - впевнено додала вона. – І цю іграшку він купив для нього!
Ганна схопилася руками за голову.
- Який сором! – прошепотіла вона. – Я - коханка жонатого чоловіка!
- Ганно, не обов‟язково, - не знаючи, як втішити подругу, промовила Клава.
- Тепер заплати мені! – наказала Нонна. – Я ж ворожу за гроші!
- Нонна, а може, досить вже! – не втримавшись, крикнула Емма.
- Еммо, все нормально, - крізь сльози промовила Ганна. – Мені не шкода.
Вона вийняла з сумки гроші, поклавши їх біля іграшки, вибігла з кімнати. Слідом за нею вибігла Клава.
- Нонно, ти вважаєш ти правильно вчинила? – крикнула Емма, коли вони залишилися самі.
- А що я зробила? – ховаючи гроші, здивувалась Нонна.
- Навіщо ти їй набрехала?
Нонна ображено подивилась на подругу.
- Я нікому не брехала, - тихо промовила вона. – Я нікого не обманюю, ви самі себе обманюєте, бо не хочете вірити у правду.
Ганна сиділа на підлозі у ванні, впершись спиною на пральну машину.
- Ганно, та це ж лише карти. Де докази, що це правда? – шепотіла Клава.
- А темні коси? Це хіба не доказ?
- Та мільйони чоловіків мають темні коси…
- Чудово! – крикнула Ганна. – А ще мільйони чоловіків мають дружин і дітей! Покидьок… Який же він покидьок!
- Ганно, не кажи так. Ти ж не знаєш напевне.
14
- Не знаю напевно? – у розпачі перепитала Ганна. – Добре, Клаво, подивись мені в очі і скажи, що ти впевнена, що він неодружений, і що ти не віриш у це ворожіння.
Клава сумно опустила очі.
- Бачиш, Клаво, бачиш, - витираючи сльози, кричала Ганна. – Можна було б і без ворожіння здогадатись, що він одружений. На іграшці чек з «Дитячого магазину». З чого б це раптом неодружений чоловік купував своїй дівчині подарунок в дитячому магазині.
- Ганно, ти маєш бути сильною, - промовила Клава.
- Я - дурепа! Дурепа, бо закохалася в нього, а він лише використав мене. Купив синові іграшку, і подарував мені, щоб я нічого не запідозрила. А я думала, це щиро…
Ганна залилася слізьми. Клава сумно зітхнула.
- Ми маємо забути цього покидька, - прошепотіла Клава. – Ти маєш бути сильною.
- Що ж мені тепер робити? Клаво, що ж мені тепер робити? Як же мені тепер поводити себе? Коли він подзвонить…
- Не влаштовуй йому скандалів, - промовила Клава. – Якщо він так спокійно зраджує дружину і сина, то, навряд чи, твій скандал допоможе йому зрозуміти свою помилку. Поводь себе пристойно. Гордо відмов йому.
- Так, - витерши сльози, промовила Ганна. – Мені треба просто відшити його.
- Скажи йому, що ви не підходите одне одному, просто ти не одразу це зрозуміла.
- Так, нехай і йому буде боляче, - з посмішкою промовила Ганна.
Клава, побачивши, що Ганна вже не сумує, взяла її за руку і потягла за собою.
- Треба іти до кімнати, - промовила вона, - поки Емма не вбила Нонну за те ворожіння.
Клава і Ганна зайшли до кімнати. Посеред кімнати під музику з тринадцятого карнавалу весело танцювала Нонна.
- А де Емма? – здивовано запитала Клава.
- Їй подзвонила якась журналістка і сказала, що хоче написати про неї статтю. І тому вона побігла в якусь там редакцію.
Клава і Ганна переглянулись.
- Ну що, дівчата, - продовжуючи танцювати, ніби нічого не сталося, промовила Нонна. – Подобається музичка?
- План Б, - голосно крикнув Остап. – Ну-у-у, якщо вам дійсно не підходить план А.
Карла сиділа на підлозі і мовчки гортала якісь папери. Макс насуплено читав якийсь обірваний папірець.
- Оскільки сьогодні ми дізналися, що Карла у нас ворожка, отож пишемо велику об‟яву: цілителька Карла вилікує вас від ляку, порчі… Карло, що ти там іще вмієш лікувати? Від сказу…
Макс засміявся. Карла втомлено подивилася на Остапа.
- Остапе, тобі не набридло базарити ні про що? Краще б нам допоміг.
- А який сенс? Карло! Який сенс вам допомагати? – обурився Остап. – Ми сидимо тут уже близько п‟яти годин. І з кожною годиною цих Фельченських з‟являється все більше і більше! Ми що, до кожного приходитимемо і питатимемо: скажи, а ти часом не спадкоємець великого замку??? Тут і дурень відповість, що спадкоємець!
- Дійсно, Карло! Це безнадійно! – погодився Макс. – Чим більше часу ми проводимо в цьому архіві, тим більше заплутуємо самих себе. Якби ж знайти хоча б іще одне прізвище, хоча б іще якогось родича чи, краще, спадкоємця Фельченських. Тоді більша частина прізвищ одразу відпала б.
- Ви хочете сказати, що ми даремно витрачаємо час? – сумно перепитала Карла. – А я так хотіла знайти справжню людину королівської крові, побачити на власні очі, що таке грація, що таке гідність. Як проявиться її блакитна кров в сучасному житті.
- А я хотів отримати диплом з відзнаками про проведену роботу, - зітхаючи, промовив Макс.
15
- Гей, друзі! Та отримаєте ви свої дипломи! – весело засміявся Остап.
Емма сиділа у кабінеті і дивилася у вікно. Ліна з серйозним виразом обличчя щось писала.
- І що? Що далі? – нарешті відірвавшись від написаного, запитала Ліна.
- Я… Я піднялася, - продовжила розповідати журналістці Емма. – Мені було дуже соромно. Я не знаю, якого кольору було моє обличчя: червоного чи блідого. Пам‟ятаю, що було дуже соромно. Я думала, що ніколи в своєму житті більше не вийду на сцену.
- Але ж вийшла! – похвально промовила Ліна.
Емма посміхнулась.
- Це лише завдяки моїй подрузі.
- Насправді, ти... Можна з тобою «на ти»? – перепитала Ліна.
- Звісно. Звісно, можна.
- Ти підкорила усіх, коли після такого вийшла на сцену. Ти просто перестрибнула всю гордість, всі амбіції… Ти просто довела, що гідна бути королевою!
- Але, на жаль, королевою стала не я, а Ірина, - перебила Емма.
- Ні, ти мене не розумієш! – впевнено продовжила Ліна. – Я маю на увазі не королеву краси. Я маю на увазі справжню королеву, яку з дитинства виховували по усім правилам. Ти не просто вродлива, ти – вишукана!
- Дякую, - прошепотіла Емма журналістці. – Мені приємно, що я справила на тебе таке враження.
- Можна у статті залишити твоє ім‟я?
- Звичайно. Можеш, взагалі, писати, що хочеш. Я знаю, що робота журналістів у тому і полягає, щоб з нічого зробити щось. Можеш, навіть, додумати щось, якщо вирішиш, що так буде цікавіше.
- Дякую… Слухай, а які у тебе відносини з Іриною, з тією, що зайняла перше місце?
- О-о-о, це окрема історія! – голосно промовила Емма. – Ми терпіти одна одну не можемо! Вона, мабуть, від щастя просто шаленіла, коли я гепнулась посеред сцени.
- Ясно, - промовила Ліна і знову почала щось писати.
- 323! – гукнув чоловічий голос.
Дмитро обернувся.
- 323, ну як там твоя дівчина? Подарував їй іграшку?
- Так, подарував.
- І що, їй сподобалось?
- Здається, сподобалось, - сумно відповів Дмитро. – Але зараз вона чомусь не відповідає на мої дзвінки. Вже другу годину не бере мобільний.
- Думаєш, вона на щось образилась?
- Я, навіть, думати про таке не хочу! Я без неї жити не можу. Як подумаю, що вона скаже, що між нами все було не серйозно, то у мене аж мурахи по тілу.
- То сказав би їй, що кохаєш. І взагалі, веди її в загс, якщо такі справи.
- Та я б із задоволенням. Щодня перед дзеркалом готую ці кляті слова: «Кохана, я тебе люблю. Жити без тебе не можу». А коли бачу її, то все, на що я здатен, це: «Тебе кудись підвести?»
- Погані справи... Ну що ж, дзвони. Може, ще додзвонишся.
Ганна і Клава сиділи у кав‟ярні.
- Ганно, він знову дзвонить, - промовила Клава, беручи в руки мобільний. – На, поговори з ним.
- Ні, я ще не готова.
- Ні, - заперечила Клава. – Або зараз або ніколи! Ти повинна його провчити. Він же зрадив не лише тебе, але й свою дружину, і навіть, свого маленького сина.
Ганна взяла телефон.
16
- Так. Привіт, Дмитре. Ні, пробач, сьогодні ми не зможемо зустрітися, - гордо промовила Ганна. – Чому? Ти ще питаєш чому?
- Спокійніше, Ганно, - прошепотіла Клава.
- Ми не зможемо сьогодні зустрітися, - намагаючись контролювати емоції, промовила Ганна, - бо мені потрібно забрати з дитсадка свою чотирирічну доньку. Що? Ти не знав, що в мене є донька? Ну-у-у, то тепер знатимеш. Бувай.
Ганна вимкнула телефон і необережно поклала його на стіл. Її руки тряслися, а очі палали.
- Молодець! Ти просто молодець, - шепотіла Клава. – Краще і придумати не можна було!
- Ти думаєш, він зрозумів, що ми знаємо про його сина.
- Звичайно, зрозумів.
- Боже, я це зробила! Мене просто трясе всю. Давай про щось інше поговоримо.
- Давай!
- Слухай, тобі не здається, що подруга Емми якась дивна? – почала Ганна.
Клава скептично поглянула на Ганну.
- Ганно, хіба це гарно обговорювати подруг за спиною? Це подруга Емми, а не наша. І якщо вона влаштовує Емму, то мене тим паче.
Емма підійшла до дверей своєї квартири і вийняла з кишені ключ. Раптом двері відчинилися зсередини, і з квартири Емми вийшла літня жінка. Емма злякано подивилася на неї. Жінка, помітивши страх в очах Емми, підійшла до неї і промовила:
- Не бійтесь, дівчино. Ворожка вже чекає на вас.
Емма стрілою влетіла в квартиру.
- Що це все означає? – крикнула вона з порога.
- Нічого, - спокійно промовила Нонна. – Просто я поворожила тій жінці.
- В моїй квартирі?
- А ти думаєш, в твоїй квартирі погана аура?
- Нонно, що ти собі дозволяєш? – зірвалася Емма. - А ти запитала мене? Мого дозволу запитала?
Нонна ображено сіла біля вікна.
Емма схопила карти і жбурнула їх в обличчя Нонни.
- Та як ти посміла? – продовжувала дівчина. – Ти б іще об‟яву на квартирі написала: заходьте, хто хоче, я вам поворожу.
Нонна ніяк не зреагувала.
Емма нервово почала складати на дивані розкидані речі.
- Може, та жінка сьогодні хотіла життя покінчити самогубством, - раптом промовила Нонна. – А я їй поворожила, і тепер у неї все добре…
Емма зніяковіло подивилася на Нонну.
- Що? Дійсно? – перепитала Емма.
- Звичайно, - брехливо відповіла ворожка.
- І що вона дійсно хотіла покінчити життя самогубством?
- Мабуть, - невпевнено відповіла Нонна. – Мабуть, що хотіла… Вона ж не казала мені про це.
Емма швидко почала збирати карти.
- Пробач мені, Нонно, - віддаючи цілу зібрану колоду подрузі, промовила вона.
- Це ти пробач, я дійсно мала запитати тебе, перш ніж вести когось сюди, - промовила дівчина.
- Просто більше не роби так. Добре? Ти ж знаєш, що я все одно не вірю у всі твої ворожіння…
- Не віриш, бо я тобі ніколи не ворожила! – радісно промовила Нонна. – А хочеш, я тобі поворожу, і ти зрозумієш, що це все правда.
- Та ну, навіть, слухати нічого не хочу, - обурилась Емма.
- Ти просто боїшся дізнатися правду. От і все, - промовила Нонна.
17
- Не боюся, просто я не вірю у ворожіння.
- А тебе ніхто не примушує вірити. Я скажу тобі правду, а ти вже вибиратимеш: вірити чи ні.
- Ну гаразд, ворожи. Тільки я все одно не віритиму.
Нонна зручно вмостилася на дивані.
- Дай мені ліву руку.
Емма простягла руку. Нонна торкнулася до неї картами і почала їх розкладати.
- О-о-о, я вже все про тебе знаю, - весело промовила вона.
- І що ж ти знаєш? – скептично запитала Емма.
- У тебе є хлопець…
- Про це можна було і без карт здогадатися!
- Є дві подруги. Руденька і чорненька.
- Звісно є, ти ж з ними сьогодні познайомилась, - засміялась Емма.
- Хлопець твій чорноволосий. І він зраджує тебе…
Емма недовірливо подивилася на Нонну.
- Зраджує тебе з… тією, що руденька. З Клавою.
Емма встала і відійшла від дивану.
- Це вже не смішно, - промовила вона.
- Бачиш, я кажу тобі правду, а ти її боїшся, - радісно промовила Нонна.
- Це брехня.
- І зовсім не брехня. Якби ти вміла орієнтуватися по картам, то сама б упевнилась.
- А чому ж тоді тільки з Клавою? – нервово засміялася Емма. – Може, ще і з Ганною?
- Ні. Без Ганни…
- Я не вірю, - втішаючи сама себе, промовила Емма.
- Не вір. Це твоє право. Тільки заплати мені за ворожіння.
- Максе, а де Карла? – кричав у трубку Остап.
- У мене. У мене Карла! А що сталося?
- Тільки-но дзвонив мій батько. Сказав, що в нашому замку знайшли іще один тайник. Там якісь документи, дорогоцінності.
- Серйозно? О Боже. То їдемо швидше туди. А хто знайшов?
- Перша група археологів! – продовжував кричати хлопець..
- Ну чому не ми? – у розпачі промовив Макс. – Добре, зустрінемось біля замку.
Емма піднялася сходами на п‟ятий поверх величезної будівлі з написом «Катрін» і зупинилася. Повз неї проходили сотні людей. Одні роздивлялися якісь ескізи, інші розмовляли про якісь статті. Дивні люди. Вони, навіть, переходячи з одного поверху на інший, все одно, не припиняють працювати.
Дівчина підійшла до дверей кабінету Ліни Висоцької і тричі постукала. Ніхто не відповів і Емма наважилася зайти.
Ліна, як завжди, лежала на підлозі, застеленій товстим червоним килимом, і тримала у роті ковпачок своєї ручки.
- Заходь, Еммо, - привітно промовила Ліна. – Тобі щось потрібно?
- Ні, - відповіла Емма. – Я просто так зайшла, в гості. Подумала, може, тобі ще якась інформація потрібна… Може, якісь деталі…
Ліна посміхнулась.
- Добре, зачекай хвилинку. Зараз я допишу статтю.
Емма почала розглядати стіни кабінету. Там висіли нагороди. Емма уважно перечитала усі дипломи.
- Дивно, - промовила вона сама до себе.
- Що? – відірвавшись від паперів, перепитала Ліна.
- Дивно, - повторила Емма. – У тебе всі дипломи і нагороди в жанрі фентезі, містика, фантастика. А ти витрачаєш час на якихось моделей.
18
- За що платять, про те і пишу, - зітхнула Ліна.
- Гроші, гроші, гроші! Навколо одні лише гроші. А як же ти? – пристрасно запитала Емма. – Як же твої бажання? Хіба тебе не тягне назад у фантастику?
- Еммо, - піднімаючись з підлоги, промовила Ліна. – Якби ж ти лише знала, як мене туди тягне! Як я хочу писати про те, у що так щиро вірю. Та кому це потрібно? Скажи мені. В жіночому журналі «Катрін», на жаль, немає стовпчика «Містика».
- А хіба не хочеться написати щось для себе, для своєї сім‟ї?
- У мене немає сім‟ї, - впевнено відповіла Ліна.
- А обручка? Що ж тоді означає обручка?
Ліна сумно подивилася на свою руку.
- Насправді, обручка не означає нічого. Я та мій чоловік носимо обручки, але ми давно вже не сім‟я. Я працюю з ранку до ночі. І я щаслива. Щаслива, що моя робота займає весь мій час, що у мене немає часу думати про помилку, яку я зробила, коли вийшла заміж.
- Як же так, Ліно? – сумно перепитала Емма. – А порозумітися, ви не намагались порозумітися, почати все спочатку?
- А навіщо? Я прихожу пізно ввечері додому, лягаю спати і вже не можу дочекатися ранку, щоб знову піти з дому.
- А вийти заміж вдруге? Покохати когось…У тебе не було раніше ще когось, кого ти любила?
- Якби ж можна було вернути все назад, то я б ніколи не вийшла заміж за свого чоловіка. Вийшла б за іншого. Якби ж я тоді могла дізнатися, якою буде моя доля.
Карла, Остап і Макс упевнено зайшли в кімнату.
- В цій кімнаті знайшли тайник, - насторожено промовив Остап.
- Слухай, ну як же так? – розчаровано крикнула Карла. – Ми ж були в цій кімнаті. Чому ми нічого не знайшли?
- Мене теж це дивує, - погодився Макс.
- А я, взагалі, хочу сказати, що мені дуже дивний цей замок. Пам‟ятаєте, ми досліджувати ту стару будівлю? – промовив Остап.
- Там, де наша відмінниця Карпова знайшла військову зброю? – перепитав Макс.
- Так, саме ту. Я пам‟ятаю скільки було натхнення, емоцій. Шукали і самі собі раділи. А в цьому замку я, навіть, зорієнтуватися не можу. Ходжу з кімнати в кімнату. А сенсу від того мало. Щось тисне на мене, щось наче заважає мені працювати.
- Правда? – здивовано запитала Карла. – У мене те саме. Як тільки заходжу у цей замок, одразу голова починає боліти. Наче тут якийсь інший світ, в який ми без дозволу проникли.
- Давайте зазирнемо в тайник, - запропонував Остап. – Може, ті дурнуваті археологи не все там знайшли.
- Всі речі з тайника ми вже забрали, - почувся за спиною сердитий жіночий голос.
Всі троє одночасно повернулися і побачили жінку, яка, звичайно, належала до тих дурнуватих археологів, про яких щойно так необачно висловився Остап.
- А-а-а ми хотіли би переглянути знайдені речі, - невпевнено почала Карла.
- Серйозно? – іронічно перепитала жінка. – А я хотіла би злітати на Марс.
- То летіть, - розгублено відповів Остап.
- Хлопче, - явно не оцінивши жарту, голосно промовила жінка. – Хто ви такі, і по якому праву ви знаходитесь у замку? Хто вас, взагалі, сюди пустив?
- Ми студенти історичного факультету, - ввічливо відповів Максим. – Ми проводимо тут дослідницьку роботу.
- А чи знаєш ти, любий друже, що спочатку дослідницьку роботу проведемо тут ми, а вже тоді, якщо ми раптом щось випустимо з уваги, у вас з‟являться всі шанси блиснути перед своїм університетом новими відкриттями, - уразила жінка.
19
- Цікаво, а хто це раптом придумав таку послідовність? – не витримавши образ, крикнула Карла. – Може, давайте спочатку ми проведемо свою роботу, а вже потім ви досліджуватимете все, що ми пропустимо.
- Дівчинко, - засміялась жінка. – Мені хотілося б знати, а кого ви тут, взагалі, представляєте?
- Жіночко, - перекривив її Остап. – А ви кого представляєте?
Жінка глянула на нахабного хлопця.
- До вашого відома, цей замок належить нашому місту. І наша група археологів була спеціально запрошена мером міста та облдержадміністрацією для проведення дослідницьких робіт.
- До вашого відома, люба пані, - промовила Карла. – Ми вже провели тут таку роботу, яка вам і не снилася. Ми дослідили родовід графа Полонезького і знайшли його реальних спадкоємців. І саме вони найняли нас проводити дослідницьку роботу. Тому або вам доведеться ділитися знахідками, або ж вам доведеться звідси піти.
Жінка обурено подивилася на Карлу.
- Цей замок – власність міста, а не спадкоємців графа.
- Спірне питання, - промовив Остап.
- Не спірне, - впевнено промовила жінка. – В нашій країні немає такого закону про повернення такої власності ще й через стільки років.
- А це вже суд покаже, - перебила Карла. – То де знайдені в тайнику речі?
- В наступній кімнаті, - відповіла жінка. – До речі, ви не маєте права їх виносити за межі замку.
- Та ми вже якось самі розберемося, - промовив Макс.
- Охорона на виході розбереться, - пробубоніла жінка, наче сама до себе.
Студенти попрямували до виходу.
- До речі, - раптом промовила жінка. – Мені цікаво знати, і хто ж спадкоємець графа Полонезького?
- Так ми вам і сказали, - пробурмотів Остап.
Всі троє вийшли в ледь освітлений коридор замку.
- Що ж ми тепер робитимемо?
- А що? – не зрозумів Остап. – Пішли подивимося, що було в тайнику.
- А якщо це все дійде до мера, - злякано промовив Макс. – І нас запитають, хто саме спадкоємець замку. Що тоді придумуватимемо?
Карла опустила очі.
- Чи меру також відповімо: «так ми тобі і сказали»? Чи може, дамо меру двадцяти кілограмовий архів і скажемо: «Гей, чуваче, перечитай це, спадкоємець має бути тут!».
- Треба будь-що знайти цього спадкоємця, - промовила Карла.
- Ходімо, подивимося на знахідки.
Був вечір. Ліна і Емма вже втретє пили чай.
- То ти віриш Нонні? – запитала Ліна. – Віриш, що Клава з Русланом тебе зраджують?
- Ні, звичайно, ні, - невпевнено відповіла Емма.
- Не дуже впевнений у тебе голос.
- Просто мене насторожують ці історії з сережкою, з черевиком, - промовила Емма. – Вона така дивна, ця Нонна.
- Це точно, - погодилась Ліна.
- Я знаю, що Клава - моя найкраща подруга. Вона мене не зрадить. Знаю, що Руслан мене кохає. І я їм вірю. Але все одно, коли почула, що вони мене зраджують, то з‟явилось якесь дивне відчуття, невпевненість. А раптом, це правда.
- А може, цього вона і добивається? – перепитала Ліна. – Твоєї невпевненості. Хоче, щоб ти засумнівалася в людях, яким так довіряєш.
20
Подзвонив мобільний.
- Так, - промовила Емма.
- Кохана, де ти? Я переживаю за тебе, що ти так пізно вертатимешся додому.
- Я в редакції «Катрін».
- Хочеш, я заберу тебе машиною.
- Добре, через хвилин десять.
Емма вимкнула мобільний.
- Переживає? – запитала Ліна.
Емма махнула головою.
- Поговори з ним, - промовила Ліна. – Розкажи йому все.
- Що розказати? – посміхнулась Емма. – Що я засумнівалася в його почуттях через дурнувату подругу, яка вважає себе ворожкою.
- Слухай, а можна я напишу в своїй статті про цю ворожку?
- Що саме? – не зрозуміла Емма.
- Ну, про черевик, як він навпіл розламався, про сережку?
- Звісно, звісно ж, пиши.
- А якщо цю статтю прочитає Нонна, вона на тебе не образиться, що ти мені таке розповіла?
- А мені, насправді, вже байдуже…
- Гей, подивіться, що я знайшов! – крикнув Остап.
- Що? Що там?
- Це ж продовження нашого родоводу. Це ж листочок з того великого пильного зошита.
- Точно! Тепер нам вдасться знайти спадкоємця! – крикнув Макс.
- Давайте “заникаємо” цей листочок! – радісно крикнув Остап.
- Не можна, Остапе, так не можна. Це ж історична знахідка, - промовила Карла, злегка киваючи головою на камеру спостереження, прикріплену до стелі і напрямлену прямо на нові знахідки.
- Ну тоді я побіжу відксерю.
- Ні, ксерити теж не можна, - промовила Карла. – Не можна, навіть, виносити з цієї кімнати. Нас одразу затримає охорона. Давайте краще перепишемо. Максе, є ручка?
- Так, диктуй, - дістаючи з внутрішньої кишені піджака ручку, промовив Макс.
- Так, що можна зрозуміти? Зачекайте… Ага. Значить спадкоємицею Катерини Понятовської є донька Констанція.
- Оце так ім‟я! – засміявся Остап.
- Її назвали так на честь матері Станіслава ІІ Августа Понятовського.
- Судячи з імен, - промовив Макс, - у них було модно називати всіх якимись родовими іменами.
- Стоп, я цю Констанцію уже десь зустрічала, - стурбовано промовила Карла, взявши в руки свій зошит. – Ця Констанція виходить заміж, виходить заміж… Нічого не розумію… Знову за Фельченського Олександра.
- Фельченський? Знову Фельченський? - занепокоєно перепитав Макс..
- Тобто, виходить, дочка Понятовського вийшла заміж за свого брата? – здивувався Остап.
- За свого троюрідного брата, - поправила Карла. – В ті часи це було нормально.
- Який це рік?
- Не знаю, - сумно гортаючи папери, промовила Карла. – Якщо з 1800 року Констанція народилась, то, мабуть, одружилися вони десь у 20-30-х роках ХІХ сторіччя. Цікаво, навіщо? Мабуть, щоб зберегти свої володіння.
- Або, щоб зберегти гарний родовід, - промовив Макс.
- Або вони просто закохалися, - весело закінчив Остап.
21
Емма їхала з Русланом у машині.
- Ти мовчазна, - промовив Руслан. – Щось сталося?
Емма похитала головою.
- Немає настрою?
- Так, - відповіла Емма.
- Як інтерв‟ю?
- Добре, - відповіла Емма. – Чудово! А звідки ти знаєш про інтерв‟ю?
- Клава розказала, - промовив Руслан.
Емма подивилася у вікно.
- Руслане, а як ти відносишся до Клави? – раптом запитала вона.
- Добре, - впевнено відповів Руслан. – Навіть, дуже добре. А ви що, посварилися?
- Ні, що ти, - заперечила Емма. – Через що нам сваритися?
- Я теж так думаю. Вона така рада за тебе. Десь з-пів години по телефону мені розповідала про те, що про тебе писатимуть статтю.
Емма посміхнулась.
- А тобі подобається Клава? – знову запитала дівчина.
- Ну кажу ж, подобається! – впевнено відповів Руслан. – Я нічого проти неї не маю. І проти Ганни нічого не маю. У тебе хороші подруги!
- А тобі ніколи не подобалась Клава, як жінка? – не могла вгамуватись Емма.
- Як жінка? – перепитав Руслан і задумався. – Як жінка… Тобто, чи вона вродлива? Ну може. Не знаю. Напевно, вродлива. А може… Не знаю. Я не можу про неї так судити. Це все одно, що сестра.
- А у тебе колись були з Клавою якісь відносини?
- Слухай, що таке з тобою? – здивовано запитав Руслан. – Щось сталося?
Емма відвернула очі до вікна.
Руслан зупинив машину.
- Кохана, - тихо промовив він. – Поговори зі мною.
Емма подивилася на нього заплаканими очима.
- Чого ти плачеш? Що сталося? Ти посварилася з Клавою? Хочеш, я поговорю з нею.
- Просто мені сьогодні ворожила Нонна. І сказала, що… Що ти і Клава, що ви разом, і обманюєте мене…
Руслан відірвав погляд від Емми і спокійно завівши машину, знову попрямував дорогою додому.
Емма подивилася на нього, але його погляд був десь далеко.
Машина зупинилася біля під‟їзду Емми.
- Руслане, - тихо промовила Емма. – Ти образився на мене?
- Ні, кохана. Я надто тебе люблю, щоб ображатися.
- І ти нічого не хочеш мені сказати?
- Мені нема за що виправдовуватись, - впевнено промовив Руслан. – А ти вже доросла, і думаю, у тебе є своя голова на плечах, щоб вирішити, кому довіряти, а кому ні.
Остап сидів на дивані і клацав пультом від телевізора.
- Ну як там ідуть справи? – зайшовши до кімнати, запитав тато.
Остап відірвав погляд від телевізора.
- Важко сказати, - промовив він.
- Якісь проблеми?
- Та не те, щоб проблеми. От скажи, тату, а якщо знайти нащадків Полонезького, чи будуть вони мати право на спадок? Чи зможе зараз людина з його сім‟ї заволодіти тим замком?
- О-о-о, бачу робота з Карлою та Максимом пішла тобі на користь. Нарешті тебе зацікавила історія, як наука, а не як можливість навчатися на халяву.
Остап посміхнувся.
22
- Насправді, ні, - продовжив батько. – У нашій країні немає такого закону. І жодна людина, навіть, у якої будуть найдостовірніші факти, що замок належав її родині, не зможе їм заволодіти. Хіба що викупити і то, думаю, це буде не легко.
- А суд?
- А що суд? Що може зробити суд, якщо немає закону?
Остап знову почав клацати по каналам.
- І над чим же ви зараз працюєте?
- Ми шукаємо спадкоємця, - сумно промовив Остап. – Карла, навіть, залишилась в архіві на ніч. Але, мабуть, даремно.
Емма пила каву. Нонна сиділа в сусідній кімнаті і сотий раз прослуховувала одну і ту ж саму пісню. Еммі вже набридло сваритися з Нонною, і тому вона просто мовчки сиділа на кухні та ігнорувала все, що відбувалося у кімнаті. В двері хтось подзвонив.
- Нонно, відчини двері, - стомлено промовила Емма.
Але Нонна продовжувала слухати улюблену пісню.
В двері подзвонили вдруге.
- Нонно, - крикнула Емма. – Ти відчиниш? Тобі ж ближче.
Нонна знову не зреагувала.
Хтось почав бити ногою в двері. Емма різко підскочила і підбігла до дверей.
- Хто там? – злякано запитала вона.
- Де та клята ворожка? – крикнув чоловічий голос. – Нехай верне мені гроші! Вона мені набрехала!
Емма відчинила двері і злякано поглянула на літнього чоловіка, одягненого у скромний плащ зі старим портфелем у руках.
- Яка ворожка? Це моя квартира! – пояснила вона незнайомцеві.
Чоловік здивовано подивився на Емму.
- Пробачте, я, мабуть, помилився.
- Нічого, буває, - сумно прошепотіла Емма. – А що сталося?
- Я ішов по вулиці. Підбігла темноволоса дівчина, сказала, що знає наперед усю мою долю. Завела мене в цю квартиру. Наплела мені бозна що. Мабуть, загіпнотизувала. Бо я їй повірив. Прийшов додому, а грошей в гаманці – нуль.
- Мені так шкода, - стиснувши губи від гніву, промовила Емма.
- Що дружині казатиму – не знаю. Вона не повірить, що я настільки божевільний, щоб віддати гроші ворожці.
- Я, навіть, не знаю, чим вам допомогти.
- Пробачте, що увірвався. Може, будинки переплутав.
- Мабуть…
Емма закрила двері. Нонна, яка весь цей час підслуховувала розмову, почувши, що чоловік пішов, вийшла з кімнати.
- Нонно, ти ж казала, що ти ворожила лише одній жінці, яка хотіла покінчити життя самогубством.
Нонна розгублено відвела очі.
- Навіщо ж ти мені брехала?
- Я не брехала, - впевнено почала Нонна. – Просто ти не питала, чи приходив хтось іще. Я думала, тобі не цікаво.
- О Господи! Скільки грошей ти в нього поцупила?
- Поцупила? – крикнула Нонна. – Еммо, ти що вважаєш, що я крадійка? Що я краду гроші? Я між іншим заробляю їх так само чесно, як і ти! Я отримую гроші за ворожіння!
- Тоді чому ж цей чоловік каже, що ти його обікрала?
- А ти ладна чужому чоловікові повірити, а не мені! Правда ж? Тобі чужа людина дорожча за мене! Ти усім віриш, усім навколо, окрім мене!
Нонна залилась сльозами і зачинилася у кімнаті.
- Цирк, - промовила сама до себе Емма. – Просто цирк.
23
В цей момент двері знову відчинилися. В квартиру зайшла Клава.
- Привіт, Клаво, - втомлено промовила Емма.
- Еммо… Пробач, я дзвонила в двері, але ніхто не відчиняв. Я думала, може, щось сталося.
- Ні, нічого не сталося, - спокійно відповіла Емма. – Просто ми з Нонною так верещали одна на одну, що не чули, як ти дзвонила в двері. Проходь, сідай.
- Вибач, що сама зайшла.
- Для того двері і відчинені, - зітхнула Емма. – Як кажуть, «для друзів».
Клава сіла на крісло. В цей момент з сусідньої кімнати вся в сльозах і з купою грошей в руках вибігла Нонна.
- Добре, - щосили крикнула вона. – Я дожену того чоловіка і віддам йому гроші, якщо тобі так хочеться!
Після цього вона щосили гримнула дверима.
- Що сталося? – не зрозуміла Клава.
- Нічого, мені соромно, навіть, розказувати таке про людину, яку я так колись поважала і любила. Краще давай про щось інше. Про що ти хотіла поговорити?
Клава сумно подивилася на Емму.
- Я щодо ворожіння…
- Ти говорила з Русланом? – здогадалася Емма.
- Так, він мені дзвонив. – ледь стримуючись, прошепотіла Клава. - Господи, Еммо, та я б ніколи з тобою так не вчинила. Як же ти, навіть, сумніватися в цьому можеш?
- Я вірю тобі, Клаво.
- Ми з тобою так давно дружимо, бачимо одна одну наскрізь. Ганна теж хороша подруга, але погодься, що ми з тобою ближчі. Ганна знає про тебе все, але вона ніколи не зрозуміє тебе так, як я.
- Я знаю, - прошепотіла Емма.
Клава взяла Емму за руку і притиснула до себе.
- Пам‟ятаєш, коли ми разом вступили до школи моделей? Разом мали їхати на конкурс…
- А ти тоді ще відмовилась, - згадала Емма.
- Еммо, я через тебе відмовилась. Конкурсів, професій, їх може бути в житті мільйон. А найкращий друг з‟являється в житті не кожний день. Еммо, ти - мій найкращий друг. Я, навіть, думати не хочу, що тебе втрачу. Я така рада за тебе і Руслана. Така щаслива, що вам добре разом.
З очей Клави потекли сльози.
- Як же ти про мене могла таке подумати? Як же ти так могла… Хочеш, я, взагалі, з ним не спілкуватимусь, навіть, не вітатимусь, якщо у тебе є якісь підозри. Господи! Як же ти можеш про мене так думати? – шепотіла крізь сльози Клава.
- Клаво, пробач мені, - тихо промовила Емма. – У мене немає ніяких підозр. Повір мені. Просто неприємно було чути таке. Але це лише ворожіння. Не плач. Я ж не знала, що ти і Руслан так все серйозно сприймете.
Клава витерла очі.
- Давай поп‟ємо чаю, і ти заспокоїшся.
Двері знову відчинилися і в кімнату забігла Ганна.
- Дівчата, я така щаслива!
- Ганно, привіт, - радісно промовила Емма. – Заходь, якраз збираємося пити з Клавою чай. Приєднуйся.
- Дівчата! 323 не одружений і немає в нього ніякого чотирирічного сина!
Клава вскочила і почала обіймати подругу.
- То це ж чудово! – крикнула Емма. – То у вас тепер все добре?
- Все добре! – раділа Ганна.
- А як же ти дізналася? – запитала Клава. – Розповідай усе.
24
- Викликала таксі, - запихаючись, почала розповідати Ганна, - і сказала, якщо приїде його машина – значить він - моя доля. А якщо інша – значить нам не судилося бути разом.
- І він приїхав? – не втримавшись, перебила Емма.
- Так, - радісно підстрибнула Ганна.
- Це доля!
- Все, як у казці, - продовжила вона. – Я сіла в машину. І він мені освідчився в коханні, сказав, що давно хотів мені це сказати. А я плакати почала, сказала йому, що знаю про його дитину і дружину. А він сказав, що це не правда. Клявся мені! Сам плакав. Навіть, паспорт показав.
- І що в паспорті?
- Неодружений, - плакала від щастя Ганна. – Неодружений він, немає в нього ніяких дітей. Привіз мене до себе додому. З мамою живе… Познайомив мене з нею. Я їй сподобалась…
- Ганно, яка ж я щаслива за тебе, - витираючи сльози, промовила Емма. – Пробач мені за мою подругу, яка тобі наворожила брехню.
- Та нічого, я вже забула, - промовила Ганна.
- Давайте будемо пити чай! – промовила Клава.
Емма поставила на стіл чашки і пішла на кухню за чайником.
- Вже так пізно, - промовила Клава, дивлячись на годинник. – Мабуть, треба іти додому.
- То переночуєш тут, - промовила Ганна.
- Ні, треба іти. Сьогодні такий стрес був, треба виспатись, щоб нерви заспокоїлись. І тобі, Ганно, теж треба.
- Це точно, - погодилась Ганна. – Стільки за день емоцій…
В кімнату зайшла Емма з чайником в руках.
- Еммо, ти пробач, але вже пізно, - промовила Клава. – Мабуть, ми підемо додому.
- Як же додому? А чай?
- Ні, сонечко, чай іншим разом поп‟ємо. А зараз вже час.
- Ну, будь ласка, ну залишайтесь. Переночуєте у мене!
- Ні, Еммо, ми вже підемо.
- А якщо ви залишитесь, ми могли би послухати тринадцятий карнавал! – намагаючись зупинити подруг, весело промовила Емма.
- А ми його вже слухали! – засміялась Ганна.
- А тоді б ми могли… могли…
Емма швидко пробігла очима по квартирі, намагаючись придумати, чим зацікавити подруг.
- А я б тоді показала вам ті сережки, що мені Руслан подарував.
- Сережки? Перший раз чую! – здивовано промовила Ганна. – Ти ж казала, що він знайшов твою подругу!
- Так! Просто я так раділа, що побачила Нонну, що зовсім забула повідомити вам про сережки.
- Ну, то швидше вже показуй!
Емма побігла у кімнату, і дівчата, забувши, що збиралися додому, швидко побігли за нею.
- Ось вони, - витягнувши з шухлядки пакетик, весело промовила Емма.
Клава відкрила пакетик і дістала сережку.
- Але тут лише одна, - здивовано промовила Клава.
- Там має бути дві, - впевнено відповіла Емма. – Я обидві туди клала.
Клава віддала Еммі пустий пакетик та одну сережку. Емма почервоніла від злості.
- Може, ти одну загубила? - втішаючи, запитала Ганна.
- Ні, я точно пам‟ятаю, що обидві поклала до пакетика!
- А може, одна десь випала, - знову промовила Ганна.
25
- Ганно, пакетик був зав‟язаний. Якби випала одна, то випала би і друга. І взагалі, якби я їх загубила, то загубила б одразу з пакетиком! – у розпачі крикнула Емма.
- А де ж вона могла дітись? – сумно запитала Клава.
Емма відвернулася до вікна.
- Дівчата, вам вже мабуть час іти додому, - тихо промовила Емма. – Я не те, що вас виганяю, просто у мене зараз поганий настрій, і я можу випадково на вас зірватися.
Клава і Ганна вийшли з кімнати і попрямували до дверей.
- Може, з тобою все ж залишитися? – тихо запитала Клава.
- Ні, - впевнено відповіла Емма. – Я маю поговорити з Нонною на одинці.
Остап зайшов в архів. Посеред кабінету у купі паперів сиділа Карла.
- Карло, - тихо промовив Остап.
Карла нервово здригнулась.
- Господи, Остапе, як же ти мене налякав. Що ти тут робиш? Вже о пів на дванадцяту ночі.
- Я вирішив тобі допомогти.
- Ти? Допомогти? – перепитала Карла. – Я приємно здивована!
- Куди треба іти? – запитав Остап.
- П‟ятий сектор, - махнувши рукою промовила Карла. – Починай з прізвища Фельченський.
Було близько дванадцяти. Двері відчинилися і в квартиру зайшла Нонна.
Емма сиділа на підлозі з закритими очима.
Нонна пройшла повз неї, роблячи вигляд, що не помічає.
- Стій, - голосно крикнула Емма, встаючи з підлоги.
Нонна зупинилася.
- Ти віддала гроші тому чоловікові?
- Ні, я його не наздогнала! – відповіла Нонна.
- Мабуть, так ти хотіла його наздоганяти, - посміхнулась Емма.
- Це лише твоя думка, - промовила Нонна, не повертаючи голови. – Все? Більше питань не буде? Я можу іти лягати спати?
Емма підійшла до Нонни на декілька кроків.
- Де моя сережка? – крізь зуби прошипіла вона.
- Звідки мені знати…
- Де моя сережка, стерво? – крикнула щосили Емма.
Нонна злякано подивилася на Емму.
- Чого ти кричиш? Не брала я твою сережку!
- Я запитую востаннє, - голосно промовила Емма. – Де моя сережка?
Нонна повернулась і попрямувала до кімнати.
- Ти нікуди не підеш, поки ми не з‟ясуємо, де вона!
- Ти натякаєш, що я її вкрала? – злісно перепитала Нонна. – Ти хочеш сказати, що я вкрала у тебе сережку? Оце так ти про мене думаєш?
- А як мені про тебе думати? – засміялась Емма. – Ти перерила всю мою квартиру, знайшла гроші, без дозволу купила собі на них торт!
- А тобі шкода тортика для мене? – крикнула Нонна. – Оце так ти гостей зустрічаєш?
- Та якби ж справа була в тортику! Нонно! З тих пір, як ти з‟явилася в моєму житті, ти усіляко намагаєшся мені нашкодити! З хлопцем моїм хочеш мене посварити, на подруг моїх наговорюєш. Навіщо ти Ганні набрехала, що хлопець її одружений?
- Я не брехала! Я правду їй ворожила!
- Правду? Нонно, хлопець її, навіть, паспорт їй показав! Він з мамою живе!
Нонна ображено подивилась у вікно.
- Я закривала очі на все! – продовжила Емма. – Але крадіжок в своєму домі я не дозволю. Навіщо ти вкрала мою сережку? Ти ж знаєш, яка вона мені дорога.
26
- Все, з мене годі! – гордо крикнула Нонна. – Ти ображаєш мене, як тобі тільки хочеться. Я у тебе крадійка, злодійка, брехуха! Будь-хто, тільки не найкраща подруга! Та я більше не терпітиму цього. Я іду звідси і ніколи більше не повернусь!
- Боже, як же ти мене налякала! – засміялась Емма. – Та іди хоч на всі чотири сторони. Тільки мені цікаво знати, куди ж ти підеш? У тебе ж ні грошей, ні родичів в цьому місці! Чи ти вже продала мою золоту сережку і купила собі квартиру?
- Я краще спатиму на вокзалі, ніж з тобою в одній кімнаті.
Нонна схопила свій рюкзак і вилетіла з квартири, гримнувши дверима.
- На вокзалі вона ночуватиме, - повторила Емма. – Чи на довго тебе вистачить. Поспиш там одну ніч, а завтра знову проситимешся до мене…
Вікторія відкрила двері. За робочим столом сиділа Ліна.
- Ліно, сьома ранку.
- І що? – стомлено запитала Ліна.
- Просто робота розпочинається о восьмій, а ти, взагалі, можеш приходити о дев‟ятій.
- Краще вже на роботі сидіти, ніж вдома, - промовила Ліна.
Вікторія підійшла до Ліни.
- Ви знову посварилися? – запитала вона.
- Посварилися? – перепитала Ліна.
Вона встала і підняла блузку.
- Господи, Ліно, він знову тебе вдарив? – в розпачі крикнула Вікторія. – Ліно, тобі боляче?
- Не знаю, де мені більш боляче: на тілі чи в душі?
- Ліно… Тепер розумію, чому ти весь час на роботі…
Ліна опустила очі.
- Ти знаєш, - сідаючи біля подруги, промовила Вікторія, - я весь час згадую того хлопця, з яким ти зустрічалася. Згадую і думаю, може, з ним тобі було б краще, якби ти тоді обрала його, а не... цього покидька.
- Я теж часто про це думаю, - прошепотіла Ліна. – Думаю про те, що якби зробила правильний вибір, то була б зараз коханою дружиною, матір‟ю дітей, а не нудною трудоголічкою.
- Ліно…
- Якби ж лише могла вернутися назад, то нізащо б не повторила цю помилку…
- Не сумуй. Значить, така доля, - промовила Віка.
- Доля… Але ж ми самі вирішуємо свою долю. Самі робимо помилки. Самі ідемо не тим шляхом. А потім все спираємо на долю! Я ж сама робила свій вибір! Обрала того, кого вирішила. І доля тут ні до чого. Я зробила помилку. Я це повинна визнати, а не звинувачувати в усьому гороскопи.
- Як же ти гарно тільки що сказала, - захоплено промовила Вікторія. – Про те, що ми самі творимо долю… І що не треба нікого звинувачувати… Напиши про це, чуєш. Буде гарна стаття.
Ліна посміхнулась.
- До речі, у нашого шефа сьогодні день народження. Не забудь її привітати!
- Добре, дякую, що нагадала.
- Зовсім забула, зайдеш до неї, - промовила Вікторія. – Вона казала мені, щоб коли ти прийдеш, то я тебе покликала.
- А що сталося? – злякано запитала Ліна.
- Це щодо твоєї статті про моделей.
- Ясно… Мабуть, я переборщила з містикою, - посміхнулась Ліна.
- А що, ти писала щось містичне? – здивувалась Вікторія.
- Так, трохи про відьму, про розламаний навпіл лівий черевик, золоті антикварні сережки…
- Ясно. А треба було лише про моделей.
27
- Тихо! Сідайте! – промовила Карла, перегортаючи якісь листки. – Зараз я усе вам скажу.
Остап і Макс сіли на диван.
- Що сталося? – не зрозумів Макс.
- Карла всю ніч працювала в архіві… Я намагався їй допомогти. Навіть, знайшов декілька потрібних паперів, а потім… Мабуть, заснув. От такий з мене працівник.
- Слухайте! – голосно промовила Карла, і хлопці припинили розмови. - Їх є п‟ятеро. Усі жіночої статі. І майже всі мають рівні шанси. Візьміть документи, я зробила для вас декілька копій.
Карла поклала перед хлопцями якісь листки.
- По даним родоводу, Фельченський Олександр був поляком і майже все своє життя прожив у Польщі.. Його донька – Емілія Фельченська, судячи з усього, мала б також народитися в Польщі. Але ця інформація не точна. У нас є п‟ять претенденток на звання спадкоємиці, - голосно промовила Карла. – Безумовно, всі вони мають належати до знатних родин, принаймні, по моїх розрахунках. Але лише одна – до родини нашого графа.
- Потрібно дізнатися про них все, - впевнено промовив Макс. – Можливо, навіть, зустрітися і поговорити з кожною із них.
- У чотирьох із них бабусі дійсно народилися в Польщі. Можливо, хтось із цих бабусь і є донькою Фельченського. У останньої претендентки бабуся народилася… у Франції.
- Тобто, остання претендентка одразу відпадає? – запитав Макс.
- Ні, не відпадає, - відповіла Карла. – Мене насторожило її ім‟я – Емма.
- Емма Красовська? – перепитав Остап, гортаючи папери.
- Так, Емілія Красовська. Якщо Емілія Фельченська – її бабуся, то можна зробити припущення, що онучку назвали на честь бабусі.
- До речі, - додав Остап, - після революції багато хто переховувався від влади, тому є можливість, що в архіві просто не вказано, де саме переховувалась бабуся Красовської. Можливо, вона з Франції могла переїхати в Польщу, але таємно. І ця інформація може бути ніде не вказана. До того ж, відомо, що одружувалась Фельченська саме у Франції. Можливо в цьому є якийсь зв'язок.
- Про це нам зможе розповісти лише Емма Красовська, або її мати, - промовив Макс.
- Мати її померла, - читаючи з листка, промовила Карла. – А про батька, взагалі, ніяких відомостей…
- А інші? Які у них шанси? – запитав Остап.
- Насправді, шанси у всіх рівні. Я думаю, всі вони повинні мати прекрасний родовід і бути із знатних родин. Якби ж лише знати, з ким саме одружилась Емілія Фельченська у Франції, яке прізвище вона дала своїй дитині, - промовила Карла.
- Так, - зітхнув Макс. – Їх п‟ятеро, і хтось із них точно Королева. Якби ж лише знати хто.
- Ліно, заходь, - весело промовила Катріна.
- З днем народження, пані шеф, - сумно промовила Ліна.
- Дякую, сідай. Я прочитала твою статтю.
Журналістка опустила очі.
- Ліно, сонечко, про що я просила тебе написати? – запитала Катріна.
- Про моделей, пані шеф…
- А про що ти написала?
- Про відьму, зелені черевики, сережки, і зовсім не про модельне життя…
Катріна посміхнулась.
- У тебе в голові одна містика, нічого реального… Але ти знаєш, мені це подобається!
- Подобається? – недовірливо перепитала Ліна.
28
- Ну, не те щоб дуже, але думаю, трохи містичного не завадить. Ми надрукуємо цю статтю.
- Дякую, пані шеф, - радісно промовила Ліна.
- А ти поки що працюй над продовженням.
- Серйозно?
- Так, можливо, ми зробимо такий собі серіал про дівчинку-модель та її заздрісну подругу-відьму.
- Ви серйозно? Ви не передумаєте? – зраділа Ліна.
- Ти, поки що, працюй, а так подивимось. Подзвони тій моделі, може, вона тебе іще на якусь фантастику надихне.
Емма відкрила очі. За вікном давно був ранок.
- Нонно? – голосно промовила Емма.
Відповіді не почулося.
Емма встала з ліжка і вийшла в коридор. В квартирі нікого не було.
- Господи, невже вона дійсно ночувала на вокзалі?
Почувся телефонний дзвінок.
- Алло!
- Привіт, Еммо. Це Ліна. Як ти?
- Жахливо. Вчора посварилася з Нонною, і вона пішла з дому…
- То ти маєш радіти, - засміялась Ліна.
- Якби ж то. Їй же нема куди іти. Я, навіть, двері на ніч не замикала, надіялась, вона повернеться.
- І не боялася спати з відкритими дверима?
- Ні, не боялася, - упевнено відповіла Емма. – Мене Руслан навчив не боятися. Він сам ніколи дверей не зачиняє. Каже, що дім завжди має бути відкритий для друзів.
- Мабуть, у твого Руслана не було таких друзів, як Нонна, бо тоді б він замикався на мільйон замків. А через що ви з Нонною посварились?
- Вона вкрала сережку… Ту, що Руслан на день народження подарував.
- А ти дійсно хочеш, щоб вона повернулась? – здивовано запитала Ліна.
- Звісно, ні. Я не хочу, але якщо з нею щось станеться, я ж все життя себе звинувачуватиму.
- Так, це серйозно… Тобі, мабуть, дуже сумно.
- Де ж мені її шукати? Я маю, принаймні, впевнитись, що вона поїхала додому.
- А ти запитай Руслана, - радісно промовила Ліна. – Він же її розшукав для тебе. Може, він знає, куди вона могла піти.
- Я, мабуть, так і зроблю. Дякую за пораду.
- До речі, Еммо. Ти уже зірка нашого журналу? – переводячи тему, промовила Ліна.
- Серйозно? Чому?
- Катріні дуже сподобалась твоя історія. Вона хоче, щоб я написала мініроман про тебе, який по частинам друкуватимуть в журналі.
- То це твоя заслуга! Я тут до чого? – посміхнулась Емма.
- А ти не проти?
- Звісно ж, ні! Я ж казала тобі, пиши про мене, що хочеш. Можеш прибрехати. Аби читачам було цікавіше.
- Ні, я не хочу брехати! – впевнено промовила Ліна. – Ти насправді особлива дівчина. Ти якась… Знаєш, якби мені зараз сказали, що ти родичка ірландського короля, я б, не вагаючись, повірила. В тобі стільки грації, вишуканості. Ти народжена для сцени!
- Шкода тільки, що судді на конкурсі цього не помітили, - зітхнула Емма.
- Та навіщо тобі ті судді? Ти і уявити собі не можеш, яка ти насправді. Складається враження, що ти виховувалась при королівському дворі.
29
- Ліно, ти не надто захопилась? – засміялась Емма. – Хоча, звичайно, можеш написати, що я родичка ірландського короля! Принаймні, мені буде весело читати твій журнал.
- Ну якщо ти не проти, то мені потрібно, щоб ти зайшла до мене на роботу, - промовила Ліна. – Я хочу в деталях дізнатися, як ви посварилися з Нонною. Я хочу про це написати.
- До тебе в офіс? Це так далеко… Слухай, приходь краще ти до мене. Мені тут так самотньо. Я звикла щодня сваритися з Нонною, а сьогодні її немає…
- І тобі нема з ким сваритися? – посміхнулась Ліна. – Добре, я прийду. Давай мені адресу.
- Карло, - зосереджено промовив Макс. – Підійди до мене.
Карла відірвалася від своїх записів і підійшла до Макса.
- Я тут досліджую Софію Розенфельд. Дивись, її бабуся також народилася у Польщі, але через рік разом з матір‟ю відправилась у Америку. Але є дані, що Емілія Фельченська прожила зі своїм чоловіком 15 років. Не міг же він відпустити дружину одну з однорічним дитям самих на край світу.
- Цікаво… Тобто, Соня Розенфельд відпадає. Залишилось чотири претенденти.
- Ну чому ж відпадає, - заперечив Остап. – Може, вони посварилися і розлучилися.
- Ні, - відповіла Карла. – Вони жили подружнім життям 15 років. Що тоді виходить? Вони прожили рік, Емілія народила дитину, потім вони посварились і роз‟їхались у різні частини світу, а через чотирнадцять років знову зустрілись і вирішили розлучитись.
- А я все одно не згоден, - промовив Остап. – Ти не знаєш, які тоді були часи, і які у них були проблеми. Може, їх переслідувала влада, і він просто змушений був відправити рідних в Америку, щоб не ставити їх життя під загрозу.
- До речі, цікава думка, - промовила Карла. – Бачу, Остапе, ти розумнішаєш з кожним днем.
- Так ми ніколи не зрушимо з місця, - зітхнув Макс.
- Слухай, Карло, - весело промовив Остап. – Ти ж там хвалилася надприродними здібностями. Може, ти з допомогою телепатії зв‟яжешся з тим графом та запитаєш у нього.
- Дуже смішно!
- Ні, серйозно, - раптом промовив Макс. – Жіноча інтуїція іноді робить надзвичайні речі. Одна жінка побачила на вулиці незнайому дівчину і зрозуміла, що це коханка її чоловіка. Уявляєш?
- Боже борони мене від такої дружини, - засміявся Остап.
- Ну, Карло. Хоча б спробуй. Прочитай про себе імена усіх цих дівчат і просто скажи, що тобі підкаже серце.
Карла взяла у руки лист паперу з написами імен і про себе почала повторювати ім‟я кожної. Хлопці уважно стежили за нею.
- Не знаю, - кинувши листок, пробубоніла Карла.
- Ну Карло!
- Не знаю… Може, Емілія Красовська, але це лише мої здогадки.
- Ні, мені здається, що це не може бути Емма Красовська. У неї серед усіх найменше шансів. Немає доказів, навіть, того, що донька Фельченського народилася у Франції. А бабуся Емми точно народилася там. Хоча, все можливо.
- Якби їх усіх лише побачити, - прошепотіла Карла, - я б обов‟язково пізнала королеву!
Ліна тихенько зайшла у кімнату.
- Ліно, як же ти мене налякала! – голосно промовила Емма. – Хто тебе навчив так підкрадатися.
Ліна посміхнулась.
30
- Я хотіла перевірити, чи дійсно ти залишаєш відкритими двері!
- Ну звісно ж! Тільки не роби так більше. Бо я ледь розум не втратила, - промовила Емма.
- Ти б краще двері замикала! – посміхнулась Ліна. – Тоді б не треба було втрачати розум.
- Зараз Руслан під‟їде. Попросив, щоб я через п‟ять хвилин вийшла на вулицю. Хоче мені щось сказати.
- Чудово, - промовила Ліна. – Заодно запитаєш у нього про Нонну.
- Точно. Хочеш його побачити?
- Було б непогано.
- Ну тоді пішли зі мною. Вже час виходити.
Емма відчинила вхідні двері і вийшла в коридор.
- Що це? – не зрозуміла Ліна, дивлячись на підлогу.
- Не знаю… Троянди, здається, - здивовано відповіла дівчина.
- Точно, це пелюстки троянд, - вже впевненіше промовила Ліна. – Дивно, коли я ішла до тебе, їх тут не було.
Доріжка з рожевих пелюсток вела на вулицю. Емма невпевнено ступала по трояндам, раз у раз обертаючись на Ліну. Ліна лише розгублено дивилась на подругу.
Дівчата вийшли на вулицю. Біля під‟їзду вже давно стояла машина Руслана. Побачивши Емму, Руслан вийшов з машини з великим букетом квітів.
- Руслане, - тихо прошепотіла Емма.
- Кохана, я такий радий тебе бачити! – промовив хлопець. – Я сьогодні скупив тобі всі квіти! Усі троянди! Усе заради тебе одної!
- Коханий…
- Я поранив собі всі руки, поки намагався засунути ці троянди в машину. Але для тебе мені не шкода. Я тебе дуже-дуже кохаю.
- Я теж тебе кохаю, любий, - прошепотіла Емма.
- І знаєш, я хотів зробити для тебе сьогодні щось особливе. Я дарую тобі ці квіти, та знаю, що жодна з них не може, навіть, порівнятися з твоєю красою. Та я не знаю, як ще тобі довести свою любов. Я думав всю ніч, що треба зробити, щоб твої очі засяяли. Що тобі подарувати, щоб ти зраділа. Одне знав напевне, я не хочу бути банальним, не хочу повторювати за кимсь. Просто хотів вразити тебе, зробити тебе щасливою і тому написав тобі вірш.
- Вірш? Мені? – ледь ворушачи губами, перепитала Емма.
- Так! Вірш, і якщо ти дозволиш, я хочу його тобі прочитати.
Руслан відкрив кишеню і дістав маленький згорток паперу.
- Нема життя без тебе,
Нема для чого жити.
І подих завмирає,
і у душі зима.
Нема зірок без тебе,
і затихає вітер,
і небо помирає,
коли тебе нема.
- Як же гарно, - тихо прошепотіла Ліна, яка стояла біля дверей під‟їзду, - це найкращий вірш, який я лише чула.
Емма нічого не змогла промовити. З її очей потекли сльози.
- Не плач, кохана. Візьми собі ці квіти, - промовив Руслан, - і ніколи більше не плач. А мені час їхати.
Емма стояла посеред вулиці з величезним букетом троянд.
- Бувай, кохана, - промовив Руслан.
- Еммо, - раптом крикнула Ліна. – Запитай про Нонну!
- Дякую, що нагадала, - прийшовши нарешті до тями, промовила Емма. – Руслане, зачекай.
31
Хлопець зупинився.
- Я хотіла запитати тебе, де збиралася зупинитись Нонна до того, як я запропонувала їй жити у себе?
- А що сталося? – не зрозумів Руслан.
- Просто вона пішла…
- Ну то й нехай!
- Ні, я переживаю. Де вона могла зупинитися?
- Вона збиралася зупинитися в гуртожитку.
- В якому?
- В тому, що по вулиці… Ні, я тобі не скажу!
- Руслане, чому?
- Бо ти знайдеш її і все почнеться спочатку! – спокійно відповів Руслан. – Вона лише нівечить твою долю своїми ворожіннями, дурними балачками.
Емма опустила очі.
- Еммо, та навіщо ж вона тобі? У тебе ж є подруги, хороші, вірні друзі. Подивись собі у вічі і зрозумій, що сама собі шукаєш біди.
- Я не збираюся її повертати, лише хочу упевнитись, що з нею все гаразд.
- Повір, з нею все гаразд! Така – не пропаде. Якби я лише знав раніше, що так вийде, ніколи б і не думав її шукати.
- Остапе, ти ідеш з нами обідати? – запитала Карла.
- Почекайте, тато дзвонить, - виймаючи мобільний, промовив Остап.
- Максе, почекай. Хай Остап поговорить.
- Поки Остап наговориться, вже й перерва закінчиться. Запізнимось на «Історію права».
- Алло, тату, що сталося? – крикнув у трубку Остап, закриваючи рукою друге вухо.
- Остапе, де ти?
- Я в університеті. Де ж іще?
- А в замок сьогодні збираєтесь?
- Мабуть, ні. Що нам там робити?
- Я тут дещо дізнався…
Батько на секунду замовчав.
- Кажуть, є заповіт…
- Чий заповіт? – не зрозумів Остап.
- Інформація не точна і дуже таємнича. Але здається, перша група археологів знайшла заповіт Фельченського.
- Не може бути! А як же нам його побачити?
- Не знаю… Я, навіть, не знаю, чи він точно існує…
- Господи! Так це ж просто знахідка для нас! Тату, а ти можеш нам допомогти?
- Ні, сину. Мої повноваження не безмежні! Їдьте в замок. Спробуйте домовитись з тими археологами.
- Як же гарно! – промовила Ліна. – Стільки квітів.
Емма посміхнулась.
- Я вже знаю, про що я писатиму. Я вже передчуваю…
- Так, стільки квітів мені не дарував ніхто!
- Ти сумуєш через Нонну? – запитала Ліна.
- Ні, - упевнено відповіла Емма. – Вже не сумую. Знаєш, мабуть, Руслан правий. Мені просто не вистачає проблем, і я шукаю біди на свою голову. Нехай іде. Мені не потрібні такі люди в моєму житті.
- Знаєш, Еммо, про що я думаю…
Емма уважно подивилася на Ліну.
- Буває так, що якась людина залишає в твоєму минулому яскравий слід. Ти згадуєш її, ти думаєш про неї, ти сумуєш. Порівнюєш її з іншими людьми і розумієш, що в
32
твоєму житті ця людина була найкраща. А може, тому вона і найкраща, що залишилась в минулому. Може, тому вона і залишила такий яскравий слід в твоєму житті, бо пішла з нього. Ти згадуєш свої ідеальні відносини з Нонною, пам‟ятаєш, як вам було весело. Але то були інші часи. І може, якби вас не розлучила доля, то ви давно б уже пересварились і забули одна одну.
- Так і сталося, - зітхнула Емма. – Коли доля звела нас знову разом, ми пересварились і забули одна про одну.
- Може, в тому і сенс життя, що не треба іти наперекір долі. І якщо вона розвела вас, нехай так і буде. Може, для того, щоб любити якусь людину, зовсім не обов‟язково шукати її… Можна просто пам‟ятати.
- Ти права. У мене були найкращі спогади про Нонну, - промовила Емма. – І вони б залишились найкращими на все життя, якби ми просто не зустрілись.
- Треба бути впевненими. Робимо вигляд, що ми все знаємо! – промовила Карла.
- Так. І одразу б‟ємо в ціль. Ніяких там вихованих штучок, - погодився Остап. – Нахабність та упевненість – ось наші риси.
Троє студентів упевнено зайшли в замок.
- Хлопче, - серйозним голосом промовила Карла до якогось археолога. – Як звати керівника твоєї групи.
- Рената Микитівна, - невпевнено відповів хлопець.
- А де вона?
- В другій залі, там, де картини.
- От і добре! Гарний хлопчик, - промовив Остап.
Макс, Карла та Остап впевнено зайшли до зали.
Рената стояла посеред групи археологів і щось розповідала. Студенти підійшли ближче.
- Нехай зроблять порівняльний аналіз цих картин, - серйозно промовила Рената. – Мені просто цікаво, чи той самий художник їх малював.
Побачивши трьох нахабних студентів, погляд жінки змінився.
- Знову ви? Хіба перший раз я не зрозуміло висловилась? Зараз тут працюємо ми!
- А хіба ми вам заважаємо? – нахабно запитав Остап.
- Так, - впевнено відповіла жінка. – Заважаєте. Не примушуйте мене викликати охорону. Зробіть ласку, заберіться звідси самі.
- Добре, - промовила Карла. – Ми підемо! Після того, як вирішимо з вами одну справу.
- Хіба у нас є спільні справи? Щось не пригадую.
- Спадкоємець цього замку, інтереси якого ми представляємо, - впевнено почала Карла, - вимагає заповіт, написаний його прадідусем паном Фельченський.
Жінка злякано подивилася на студентів.
- Який заповіт?
- Заповіт пана Фельченського! І не робіть вигляд, що ніколи не чули про цей заповіт. З вас погана актриса.
- Я не знаю, що це за заповіт!
- Знаєте! – крикнула Карла. – Спадкоємець має право ознайомитись з ним.
- Почекай, Карло, не кричи, - раптом промовив Остап і вийшов вперед. – Тобто ви, Ренато Микитівно, завіряєте нас, що ніколи не чули про заповіт.
- Не чула, - відповіла жінка.
- А значить, хочете сказати, що ваша група дослідників ніколи нічого подібного не знаходила?
- Та хто вам, взагалі, таке міг сказати? – промовила жінка.
- Добре, нехай так, - спокійно промовив Остап, дістаючи з сумки блокнотик і ручку. – Що ж, пишіть.
- Що писати? – не зрозуміла жінка.
33
- Пишіть: я, Рената Микитівна, письмово підтверджую, що моя археологічна група ніколи в очі не бачила заповіту пана Фельченського.
Рената подивилася на Остапа.
- А ми в свою чергу, - продовжив Остап, - віднесемо цю заяву у прокуратуру. І нехай вони там розбираються, хто саме викрав цей заповіт і приховує його від спадкоємця.
- Спадкоємець все одно немає ніякого права на цей замок! – крикнула Рената.
- А це вже вас не стосується. Спадкоємець вимагає заповіт. Хоча б заповіт він має право побачити?
- Ми знайшли заповіт! – крикнула жінка. – І ми вирішуватимемо, кому і коли його віддавати.
- Добре, - спокійно промовив Остап. – Тоді беріть блокнотик і пишіть так: Я, Рената Микитівна, та моя група археологів знайшли заповіт пана Фельченського, але відмовляємося дати його спадкоємцю. А ми в свою чергу, віднесемо цю заяву до суду. І нехай вже суд розбирається, чи мали право ви, пані Ренато, присвоювати собі цю річ.
Рената, явно не знаючи, що робити, відвернулась до вікна.
- Добре, пані Ренато. Можете нічого не писати. У нас у цій залі є уже, як мінімум, п‟ятнадцять свідків, які підтвердять, що ви відмовили нам у нашому проханні.
Макс, Остап та Карла граціозно попрямувала до виходу.
- Я хочу побачити цього спадкоємця! – крикнула вслід студентам жінка.
- А це вже спадкоємець вирішуватиме: хоче він вас бачити чи ні, - посміхнувся Остап і попрямував до виходу.
- Привіт, Ганно, - промовила Емма. – Заходь.
- А Клава не у тебе?
- Ні, я не знаю, де вона. А що сталося?
- Просто я думала, ви тут удвох, - невпевнено промовила Ганна. – Хотіла вам дещо сказати.
- Ну то скажи мені, а Клаві потім розповіси.
- Він зробив мені пропозицію! – заплескала в долоні Ганна.
- Хто? 323? 323 зробив тобі пропозицію? Оце так щастя, Ганно!
- Сама не вірю! – шепотіла Ганна.
- Швидше розповідай! Як це сталося?
- Каблучку подарував…
Ганна простягнула праву руку подрузі.
- Дуже гарна! – із захопленням промовила Емма.
- Я, як подумаю, що ледь його не втратила, то аж страшно стає! Якби повірила тій Нонні…
- Пробач мені, - сумно промовила Емма.
- До чого тут ти? Ти ж не винна.
- Винна! Звісно ж, винна, - впевнено промовила Емма. – Але можеш спокійно насолоджуватись своїм щастям. Більше Нонни в нашому житті не буде.
- Слухай, а, може, ми зробили помилку? – прошепотіла Карла.
- Я не знаю…
- Просто це ж не якісь там дурнуваті студенти-одногрупники, яким можна наговорити бозна-чого. Це ж люди мера!
- Тихіше, Карло, викладач почує.
Викладач повернувся і подивився на останню парту, де сиділи Карла, Остап і Макс. Карла швиденько схопила ручку і почала писати конспект. Викладач знову відвернувся.
- Може, і помилились, - погодився Макс.
- Чого ви переживаєте? – заперечив Остап. – Цей заповіт у нас в руках.
34
- Так! Але ж спадкоємця ми досі не знайшли! А якщо ці дурнуваті археологи знайдуть його першими?
- А як вони його знайдуть, Максе? – голосно промовив Остап.
- А ми як збираємося шукати? – засміялась Карла. – І вони так само знайдуть.
- І повір, вони запропонують спадкоємцю вигідніші умови співпраці, ніж зможемо запропонувати ми, - промовив Макс.
- Карло, Максиме! – крикнув викладач. – Вам не набридло розмовляти? Ви заважаєте всій групі!
- Пробачте, - промовила Карла і нахилилась над конспектом.
- Отож, що ми маємо зробити, - прошепотів Остап. – Треба зібрати усіх наших п‟ятьох претендентів, і перевести їх на нашу сторону.
- І як ти це збираєшся організувати? – посміхнулась Карла.
- Ми скажемо їм, що представляємо їхні інтереси, і що їм же краще, якщо вони довірятимуть нам, а не меру.
- І ти думаєш, що хтось поведеться на ці дурні балачки? – засміялась Карла.
- Дарма ти так, Карло, - прошепотів Остап. – Це класна ідея. Просто зберемо їх і розкажемо, як мер та його люди перешкоджали нам досліджувати родовід Полонезького. Пояснимо, що меру зовсім не потрібний той спадкоємець, якого ми так намагаємося розшукати, і що було би набагато простіше, якби цього спадкоємця, взагалі, не існувало.
- А де ми їх зберемо? У тебе вдома? – заперечила Карла.
- А давайте просто в університеті! – промовив Макс. – Остапе, ти зможеш домовитися з батьком про аудиторію?
- Та врешті решт! Карло, Максе! Майте совість! Це ж заняття! – крикнув викладач. – Ану геть з аудиторії!
- Боже, що сталося? – забігши в квартиру, з порога запитала Клава.
- Ми тобі дзвонили на мобільний! – побачивши Клаву, радісно промовила Ганна.
- Так, я бачила. Разів з десять, мабуть, дзвонили. Я вже думала у вас пожежа!
- Ні, у нас не пожежа. А чого ж ти трубки не брала? – запитала Ганна.
- Я не могла говорити. А що у вас сталося?
- Ганна виходить заміж! – не витримавши, крикнула Емма.
- За 323? – радісно перепитала Клава. – Це правда, Ганно?
Ганна кивнула головою.
- Так це ж чудово, сонечко! Це ж просто прекрасно. Вітаю тебе!
Клава щиро обійняла подругу.
- Саме тому ми тобі і дзвонили, - посміхнулась Ганна. – А де ти була так довго?
- Я була в агентстві, - промовила Клава. – До речі, про агентство…
Вона відкрила свою сумочку і вийняла звідти маленьку листівку.
- Це тобі, - промовила вона Еммі.
- Що це? – не зрозуміла Емма.
- Запрошення, - сумно промовила Клава. – Ірина завтра їде в Італію і організовує прощальну вечірку. О другій.
- І як у цієї нахаби вистачило зухвалості запрошувати мене? – відкинувши запрошення, крикнула Емма.
- Еммо, сонечко, чого ти? – спробувала заспокоїти подругу Клава. – Це ж лише вечірка. Вона усіх дівчат запросила…
Емма нічого не відповіла.
- То ти підеш? – злякано запитала Ганна.
- Так, я піду! – впевнено промовила Емма. – Звісно ж, я піду.
- І правильно, - відповіла Клава. – Треба бути вищою за свої невдачі.
- А я принципово нічого не робитиму, - крикнула Карла.
35
- Ну і не роби, - не відриваючись від комп‟ютера, промовив Остап. – Ми самі все зробимо. Дзвони, Максе. Соня Розенфельд. Телефон 33-56-80.
- Карло, а може, все ж ти телефонуватимеш? Ці всі дівчата мені явно не вірять. Вони, мабуть, думають, що я хочу запросити їх на побачення і що не можу вигадати нічого кращого, ніж сказати їм, що вони праправнучки графа.
- Максе, ну ти скажи, це справедливо? – крикнула Карла. – Що б не сталося, завжди винуваті ми з тобою! «Карло, Максе, не розмовляйте!», «Карло, Максе, геть з аудиторії!». Чому Остапа ніколи ніхто не чіпає? Чому така дискримінація? Якщо у нього тато - декан, то це зовсім не означає, що йому не потрібно давати зауважень!
- Тихо, Карло, - раптом крикнув Макс, насторожено тримаючи телефонну трубку. – Добрий день, а мені потрібна Софія. Софіє, це ви? Дуже приємно. Вас турбує археологічна група. Ми проводимо науково-дослідну роботу, і маємо підозру, що ви являєтесь спадкоємицею графа Полонезького. Ні, це не жарт! – посміхнувся Макс. – Ми хотіли би поговорити з вами. Хочемо запросити Вас на зустріч в Університет історії та археології о четвертій. Приходьте обов‟язково. Будемо чекати. Ви знаєте, де знаходиться наш університет? Так, на Грушевського. Четвертий поверх, кабінет 420. До побачення.
Макс поклав трубку.
- Фух, - нарешті зітхнув він. – Хоч одна спокійна, не кричала і не перепитувала п‟ятдесят разів чи це не розіграш.
- Залишилась… Емілія Красовська! – гортаючи сторінки, промовив Остап. – Зараз комп‟ютер знайде її телефон.
Карла сиділа і мовчки дивилася у вікно.
- Знайшов! – радісно крикнув Остап. – Дзвони, Максе! Емілія Красовська. 33-24-87.
- Ні, - раптом вирвавши телефон з рук Макса, промовила Карла. – З нею я говоритиму.
- Ренато, що там за проблеми у вас? – запитав мер.
- Ніяких проблем. Просто одна групка археологів…Студентів… Заважає нам працювати.
- Ну то розділіться… Працюйте разом, - запропонував Фадєєв.
- Разом? Пане мер, та вони діти ще. У одного там тато – декан, от і придумав діткам іграшку.
- Ясно. Значить, все добре?
- Ну-у-у, не зовсім, - раптом промовила Рената. – Вони запевняють, що у них є спадкоємець замку Полонезького…
- Спадкоємець? – здивовано перепитав мер. – Що значить спадкоємець?
- Я ж кажу, діти…
Фадєєв на секунду задумався.
- А хто цей спадкоємець?
- Ми не знаємо, - відповіла жінка. – Ми його ще не бачили.
- Як це не бачили? – крикнув мер. – Чому ж ви його не розшукаєте?
- Розшукати? Пане мер, ви при своєму розумі? Як же нам його розшукати?
- Ну студенти, яких ви дітьми називаєте, якось же розшукали!
- Та вони весь архів перерили! – крикнула Рената.
- І ви перерийте! Знайдіть його!
- Перерити весь архів? Ви знаєте скільки на це часу потрібно! Кажуть, вони в архіві, навіть, вночі працювали. Добре, що у них стільки натхнення та ентузіазму.
- З тими грошима, що я вам плачу, і у вас має бути ентузіазм, - промовив мер.
Жінка встала зі стільця.
- Та вже немає сенсу шукати того спадкоємця, - промовила Рената. – Вони все одно вже судитимуться.
- Судитимуться? – здивувався мер. – За що?
- За замок…
36
- І які у них шанси? – зацікавлено запитав Фадєєв.
- Ніяких. Про що вони думають – я не знаю. Закону такого немає, щоб повернути майно. І заповіт не допоможе…
- А що за заповіт?
- Заповіт Фельченського. Фельченський – це правнук графа, - пояснила жінка.
- І він живий цей Фельченський?
- Ні, звісно ж, ні, він давно помер, - посміхнулась Рената. – А ці студенти тепер вимагають його заповіт. Судом лякають!
- Віддайте їм заповіт, - промовив мер.
- Ви впевнені, пане Фадєєв?
- Так, на сто процентів. Віддайте їм заповіт. Я не збираюся з ними судитися.
Було близько одинадцятої ранку. Ліна піднялася на другий поверх і спробувала непомітно пробігти повз кабінет Катріни.
- Ліно, як добре, що ти нарешті прийшла на роботу, - почувся раптом голос позаду.
- Пані шеф, доброго ранку, - посміхаючись, промовила Ліна.
- Зайди-но в мій кабінет, - промовила Катріна.
Ліна зачинила за собою двері.
- Звісно, треба було би тебе насварити за запізнення, але я не можу, - з посмішкою промовила Катріна.
- Це добре…
- Просто твоя стаття – це щось неймовірне! – захоплено проговорила Катріна, беручи в руки надруковані листки. – Знаєш, якщо ти мені щотижня даватимеш такі статті, то можеш приходити на роботу, коли заманеться.
- Дякую, мені не треба таких поблажок, - посміхнулась Ліна. – Я просто іноді запізнюватимусь.
- Оці пелюстки троянд, зізнання у коханні, вірш… Просто неймовірно! А ще казала, що не вмієш писати мильні опери! Це саме те, що треба нашим жінкам. Ніжність, чутливість, історії про кохання, а не дурна фантастика. У тебе, мабуть, дуже чутливе серце, якщо ти таке змогла придумати.
- А я це не придумала! – радісно промовила Ліна. – Я це побачила насправді.
- Невже твій чоловік? – здивувалася шеф.
- Ні, ні. Це для моєї подруги один хлопець зробив. Троянди, пелюстки під ноги – все бачила на власні очі. Навіть, вірш чула.
- Чула? А пам‟ятаєш його? – зацікавилась Катріна.
- Ні, Катріно, я була тоді в стані такого афекту, що не в змозі була нічого запам‟ятати. Я, навіть, плакала…
- Не сумніваюся. Щаслива твоя подруга. А давай надрукуємо цей вірш… під статтею.
- Добре, - погодилась Ліна. – Коли цей вірш потрібен?
Катріна подивилася в маленький блокнотик з розкладом.
- Ну-у-у, статтю на друк заберуть сьогодні о шостій. Встигнеш розшукати свою подругу до цього часу? Вона ж пам‟ятає вірш?
- Звичайно, пам‟ятає. Я розшукаю її.
Емма зайшла в агентство. Навколо було багато людей, журналістів, телеведучих. Ірина була в центрі уваги. Навколо неї було найбільше камер та репортерів. Всі підлизувалися до неї так, наче вона виграла мільйон, а вона лише фальшиво усім посміхалася.
- Господи, що я тут роблю? – промовила Емма сама до себе.
Вона пройшла по холу і побачила столик журналістів.
- Пробачте, будь ласка, - звернулась Емма до якогось чоловіка з мікрофоном. – А хто із журналістів прийшов від журналу «Катрін»?
- Я, - гордо відповів чоловік.
37
Емма посміхнулась.
- А ви думали в журналі «Катрін» працюють самі жінки? – зреагувавши на сміх, запитав чоловік.
- Ні, ні, що ви, - заперечила Емма. – Просто там працює моя подруга. Ліна Висоцька. Її сьогодні немає?
- Ні, - відповів чоловік. – У неї якісь справи о четвертій. Тому замість неї я. А, може, ви хочете дати інтерв‟ю?
- Ні, я не хочу…
- Точно?
- Точно, - відповіла Емма. – Сьогодні не мій день. Сьогодні інтерв‟ю дає Ірина.
- Як хочете, - відповів чоловік і відійшов сторону.
- А вона що тут робить? – пошепки запитала Ірина свою подругу Марту.
- Ну ти ж казала усім роздати запрошення!
- Ну усім, але ж не їй, - сердито прошипіла Ірина.
- Ну, я ж не думала, що вона наважиться прийти після того, як вона зганьбила наше агентство, - пояснила Марта.
- Цікаво, вона вже навчилася ходити на підборах, чи досі падає?
- Ірино, Марто, мене звати Лариса Цуд, я із скандального журналу «Гала». Можна інтерв‟ю? – запитала жінка.
- Так, звичайно.
- Наш журнал слідкує за сучасною модою і за її розвитком в нашому невеличкому місті. Як ви думаєте, чи впливає ваше агентство на розвиток моди?
- Звичайно, - спокійно відповіла Ірина, яка вже встигла звикнути до питань такого роду. – Це єдине професійне агентство в нашому місті і те, що сьогодні тут зібралося так багато гостей, лише підтверджує мої слова. Наше агентство диктує моду! У нас уже є п‟ять магазинів одягу по всьому місту. А після того, як ми доб‟ємося успіху в Італії, думаю, про наше агентство дізнаються у всій країні і, навіть, у всьому світі.
- А ви сподіваєтесь виграти? Чи просто хочете взяти участь у такому престижному конкурсі?
- Я не знаю, чи вдасться мені виграти. Жодна модель нашого міста ще не потрапляла на такий престижний конкурс. Звичайно, я вірю в себе і свою професійність. Але ж ви знаєте, скрізь є свої правила.
Журналістка посміхнулась.
- Так, я згодна з вами. І питання щодо професійності. Чи не бентежить вас, що ви стали міс нашого міста, а модельне агентство все одно продовжує носити ім‟я «Емілія», на честь Емілії Красовської?
Очі Ірини загорілися злістю, але вона лише посміхнулася і, намагаючись виглядати безтурботною, відповіла:
- Скрізь свої правила. Всі ми побачили на відбірковому конкурсі, яка насправді «професійна» Емма Красовська. Якщо вона, навіть, не вміє ходити на високих підборах, яка ж з неї модель? Але назву агентству придумують інші люди, які стоять зверху. І якщо там, зверху, мати хороший блат, то твоїм ім‟ям назвуть не лише агентство, але й Ейфелеву вежу.
- Тобто, ви натякаєте, що Емма - не професійна модель, і потрапила в агентство по блату.
- Система не ідеальна, - відповіла Ірина. – Хабарництво досі існує.
- Ви не відповіли на питання, - перебила журналістка. – Емма пробилася в агентство через блат?
- Звісно. А як же ви інакше поясните її непрофесійність на сцені.
Журналістка вимкнула диктофон і відійшла в сторону.
- Ну ти даєш, Ірино, - захоплено промовила Марта. – І ти не боїшся?
- Кого? Емму?
- А ти не думаєш, що ти перегнула палку?
38
- Ні, не думаю. Я, взагалі-то, не збираюся повертатися з Італії в це кугуцьке містечко, але і їй не дам тут хазяйнувати.
Емма одиноко стояла біля вікна і пила шампанське.
- Еммо Красовська, - почувся голос позаду.
Емма повільно повернулася.
- Лариса Цуд, скандальний журнал «Гала».
- Дуже приємно, - байдужим голосом промовила Емма.
- Я хочу, щоб ви дещо прослухали, - впевнено промовила жінка.
Вона натягнула на Емму навушники і увімкнула запис інтерв‟ю з Іриною.
Емма спокійно слухала, повільно допиваючи шампанське.
Через декілька хвилин вона вимкнула диктофон і віддала журналістці навушники.
- Як ви це прокоментуєте? – слідкуючи за реакцією Емми, запитала журналістка.
- Ніяк. Я не коментуватиму різний бруд, який на мене литимуть з усіх сторін.
- І ви нічого не заперечуватиме зі сказаного Іриною? – здивовано запитала Лариса.
- Я не люблю брудної білизни. Я вища за все це. І якщо моя єдина невдача на сцені так когось тішить, то нехай радіють.
- А що ви можете сказати про Ірину та її поїздку до Італії? Ви би хотіли представляти агентство за кордоном?
- Будь-яка модель мріє про це, - посміхнулась Емма. – Але доля посміхається лише одній. Сьогодні це Ірина, і я щиро рада за неї. Бажаю їй перемоги на тому конкурсі, і обов‟язково вболіватиму за неї. Я думаю, вона достойна представляти наше агентство.
Журналістка вимкнула диктофон і уважно подивилася на Емму.
- Все? Я можу допити своє шампанське? – посміхнулась дівчина.
- Так, допивайте… Дивна ви людина, Еммо, - промовила Лариса. – Дуже дивна.
Емма нічого не відповіла і лише знову відвернулася до вікна.
- Хоча… Знаєте, я сьогодні нарешті зрозуміла, чому агентство назвали саме вашим ім‟ям.
- Чому? – запитала Емілія.
- Вас з ніг до голови облили брудом, а ви все одно залишились гідною. Ви неймовірна. Ви… Благородна! Ось як це називається. Ви - наче королева!
Емма засміялась.
- Ні, дійсно, - продовжила журналістка. – У вас стільки гідності, честі. Ви неймовірно горда, неймовірно високомірна, але це, безперечно. вас красить.
- Дякую, - щиро промовила Емма. – Пробачте, але мені уже час іти.
- Чому ви йдете? Я вас образила? – злякано запитала журналістка.
- Ні, що ви. Навпаки. Мені дуже приємно було з вами спілкуватися. Просто ви своєю розмовою нагадали мені про одну важливу зустріч.
- Добре, щасти вам на зустрічі, - посміхнулась журналістка.
- Дякую… На цій зустрічі я багато зможу дізнатися. Можливо, ви дійсно права, і я виявлюсь королевою.
Емма граціозно вийшла із зали.
Ірина полегшено зітхнула.
- Як думаєш, вона вийшла подихати свіжим повітрям чи більше не повернеться? – запитала Марта, помітивши пильний погляд Ірини.
- Сподіваюсь, більше не повернеться, - промовила Ірина. – Марто, якби ж ти лише знала, як мені хочеться виграти той конкурс в Італії, їй на зло! Розумієш. Приїхати і подивитися їй в очі!
- Ти ж не збиралася повертатися, - засміялась Марта.
- Заради цього – я би повернулася.
- Як же я хвилююся, - прошепотіла Карла. – Тільки уявляю собі, як вони зараз нас пошлють куди подалі.
39
- Не пошлють, Карло, не пошлють, - промовив Макс. – В їхніх же інтересах нас вислухати.
Остап мовчав.
- Он зараз Остап, як завжди, блисне ерудицією, збереться, візьме ініціативу в свої руки, і все буде добре, - продовжив Макс. – Правда ж, Остапе?
Остап нічого не відповів. Карла підійшла до нього і взяла його за руку.
- Хвилюєшся?
- Так, але не через те, - сухо відповів Остап.
- А через що? – запитала Карла.
- Що ми можемо їм запропонувати? Що? Немає закону про повернення власності. Я можу бути потомком Македонського, але мені не належатиме вся Європа!
- А ми їм набрешемо! – запропонував Макс.
- Про що набрешемо, що допоможемо їм заволодіти замком? – крикнув Остап. – Хто тобі повірить?
Карла зітхнула.
- А якщо не набрешемо, то ніколи не побачимо заповіту…
- І попрощаємося зі своєю дослідною роботою, - доповнив Остап.
- Чому попрощаємося? – не зрозумів Макс.
- А про що ми писатимемо? – знову крикнув Остап. – Ми нічого не зробили! Нічого не знайшли! Всі документи, всі картини – це все знахідки першої групи археологів. Ми три тижні лазили по тому замку, та пишатися нам нема чим.
- Так, - погодилась Карла. – Нам потрібно знайти хоча б потомка Полонезького. Тоді б могли прикритися тим, що наша робота була спрямована на дослідження родоводу графа.
- А, може, скажемо їм правду? Попросимо, щоб вони, якщо буде треба, підтвердили, що ми представляємо їхні інтереси. Пояснимо, що ніхто не хоче віддавати нам заповіт Фельченського без їхньої згоди…
- Мабуть, так і зробимо, - погодилась Карла. – Давайте напишемо заяви від їх імені про те, що вони погоджуються, щоб ми представляли їхні інтереси. Тоді ми зможемо скрізь прикриватися їхніми іменами.
- Лише б вони ці заяви тільки підписали.
- Ліно, привіт! – радісно крикнула Емма, відкривши двері аудиторії. – Що ти тут робиш?
- Мене попросили прийти сюди о четвертій, - відповіла Ліна. – Сідай біля мене.
- Мене теж попросили, але я, як завжди, спізнилася.
- Це нічого. Ти нічого не пропустила.
Емма сіла біля подруги.
- Мені сказали, що проводилися якісь пошуки в замку і що зараз намагаються розшукати нащадка графа Полонезького, родича когось із польських королів. І можливо, що це саме я.
- Неймовірно, Еммо! То ти ще блакитної крові! – радісно крикнула Ліна. – Обов‟язково напишу про це в статті.
- Це ще не точно, - заперечила Емма. – Тебе ж теж запросили. Може, це ти… Чи хтось з тих жінок, що сидять позаду.
- Еммо, я тебе прошу! – засміялась Ліна. – Тут, навіть, неозброєним оком видно, хто з нас усіх королева.
- А це що? – запитала Емма, побачивши на столі листочок із запитаннями.
- Це анкета, - пояснила Ліна. – Її треба заповнити. Тут про твоїх батьків і родичів… Прості питання.
- Я ж нічого не знаю, - розгублено відповіла Емма.
- Це нічого. Так і пиши: НЕ ЗНАЮ.
- Добрий день, - промовив Максим.
Карла та Остап мовчки зайшли за ним.
40
- Як ви вже зрозуміли, ми зібрали вас тут для того, щоб повідомити, що котрась із вас належить до великого роду Полонезьких. Поки що ми не можемо сказати, хто саме. Ми припускаємось, що всі ви належите до славних багатих родин, але нас цікавить лише одна.
- А як же можна дізнатися, хто саме? – запитала Софія.
- Ми працюємо над цим, пані…
- Розенфельд, - представилась молода жінка. – Софія Розенфельд.
- Ми працюємо, і усіляко намагаємось з‟ясувати це питання. Для цього і дали вам заповнити такі своєрідні анкети. Прохання відповідати якомога чесніше. Від цього багато чого залежить. Якщо не знаєте, не пишіть нічого. В останньому пункті спробуйте згадати, можливо, якісь історії ви чули від своїх бабусь чи дідусів. Спробуйте згадати точно дівочі прізвища ваших бабусь.
Всі жінки схилилися над листками і почали натхненно щось писати.
- А мені по телефону сказали, що ви зацікавилися замком, який колись належав Полонезькому, - промовила якась дівчина з останньої парти.
- Так, ми зацікавились, - відповів Остап. – Намагаємося якомога більше працювати там. Але на жаль, замок Полонезького належить місту, а отже там хазяйнують люди мера.
- Здається, там музей? В якому він зараз стані? Туди вже близько року нікого не пускають, - промовила Емма.
- Музей вже близько двох років не працює, - сумно промовив Остап. – Цей замок нікому не потрібен, але і віддавати його ніхто нікому не збирається.
- А хіба є закон, за яким його повинні були би віддати? – запитала Ліна.
- Немає, - сумно промовив Остап. – В тому то й проблема, що немає. Тому ми і шукаємо вашої підтримки. Нас не допускають до жодних доказів, заповітів, паперів. Все приховують.
- Тобто, вам потрібно, щоб ми підтвердили те, що нібито саме ми попросили вас дослідити родовід? – хитро перепитала Ліна.
- Як не сумно це визнавати, але так і є. Якби ви всі підписалися під заявами про те, що для уточнення родових даних вимагаєте заповіт, то нам було б набагато легше працювати.
Жінки почали перешіптуватись.
- Я згодна, - не задумуючись, промовила Емма. – Де вам потрібен мій підпис?
Остап зніяковіло підніс Еммі якийсь листок. Емма, не читаючи, розписалась.
Всі інші, вражені вчинком Красовської, зробили так само.
Заповнивши анкети, Емма і Ліна попрямували до виходу.
- Коли з‟ясуєте, хто саме з нас королева, хоч нас повідомте, - засміялась Емма.
- Обов‟язково, пані Красовська, - червоніючи, відповів Остап.
Ліна та Емма вийшли за двері.
- Неймовірно, - прошепотіла Ліна. – Ти ще й королева. Катріна з глузду з‟їде, коли дізнається. Вона і так уже від тебе в захваті.
Емма посміхнулась.
- Хіба вона мене знає?
- Знає… Вона ж читає мої статті! – відповіла Ліна.
- Так значить, вона від статей твоїх в захваті, а не від мене!
- Ні, від тебе, і твого життя. До речі, про життя, - промовила Ліна. – Можна мені надрукувати той вірш, який тобі написав Руслан?
- Звичайно. Було б дуже гарно, - захоплено промовила Емма.
- А ти напиши його мені, на папірці…
- А я його не пам‟ятаю, - сумно промовила Емма. – Слухай, а поїхали до Руслана. Поговориш з ним, випитаєш у нього щось про мене! Я ж все одно потім усе прочитаю.
- Приваблива пропозиція! – радісно промовила Ліна.
- Поїхали! За одно і вірш в нього перепишеш. У нього він точно десь є.
41
- Що ж, починаємо працювати! – голосно промовив Остап.
- Давайте, - зітхнув Макс, коли остання жінка зачинила за собою двері.
- Перше питання, як враження?
- Неймовірно, - промовив Макс. – Просто неймовірно. Вони всі такі…
- Я згоден, - засміявся Остап. – Слів не можу підібрати.
- А що це за розумниця сиділа за он тим столом? Та що ставила провокаційні питання?
- То… Ліна Висоцька, - читаючи ім‟я з листочка, відповів Макс. – Працює журналісткою в журналі «Катрін».
- Тоді зрозуміло, чому в неї такі питання.
- А як вам Соня? – запитав Макс.
- Ніяк, - відповіла Карла. – Занадто товста. Вона не підходить на роль королеви.
- Графині, - поправив Остап.
- Яка там різниця!
- А як на мене, то вони всі підходять на цю роль, - пристрасно промовив Макс. – Всі вони особливі, всі індивідуальні.
- Максе, всі жінки особливі і індивідуальні. Але не всі мають такий родовід, - перебила Карла. – Хіба ж ви, роздивляючись жіночі принади, могли помітити, що королевою серед них була лише одна! Та, що запитала про музей! Та, що підписалася, не читаючи, так, наче підписувала смертний вирок! Та, після якої ніхто, навіть, не наважився запитати, що саме вони підписали!
- Це Емілія Красовська, - промовив Макс, пильно вдивляючись в листочок.
Ліна і Емма вийшли із таксі, продовжуючи розмову.
- І що?
- А що я могла сказати? – сумно посміхнулась Емма. – Що мені треба було зробити? Так само обливати її брудом, як вона це робила?
- Я б, мабуть, так і зробила, - задумалась Ліна. – Я б, напевно, навіть, не думала, а швиденько побігла і дала б їй в пику.
Ліна і Емма підійшли до дверей квартири Руслана.
- Ходімо, двері мають бути відчиненими! – засміялась Емма. – Для друзів!
- Ні, зачекай, - попросила Ліна. – Хочу знати, що ти сказала тій журналістці.
- Навіщо? – засміялась Емма.
- Хочу знати, як в цій ситуації вчинила б королева, - відповіла Ліна.
- Я нічого не робила. Сказала, що бажаю Ірині успіху в Італії, сказала, що вважаю її достойною… І все.
Емма відчинила двері і зайшла у квартиру. Ліна, шокована відповіддю, залишилась стояти на площадці.
Емма пройшла по коридору і відчинила Русланову кімнату.
- То хоч мене почекай, - нарешті промовила Ліна, відійшовши від шоку.
Але в той момент Емма її вже не чула. Відкривши двері кімнати, вона побачила, що на дивані, Руслан пристрасно кохав іншу жінку.
Декілька секунд Емма стояла незворушно, намагаючись тримати себе у руках.
Ліна підійшла до дверей і зазирнула у кімнату.
- Господи, Еммо! – злякано крикнула Ліна, побачивши цю картину.
Руслан різко відірвався від дівчини і нарешті побачив Емму.
- Еммо, це не те, що ти подумала! – крикнув Руслан, натягаючи на себе ковдру.
Емма розвернулася і швидко пішла до виходу. Ліна побігла за нею.
Руслан вскочив з ліжка, і натягнувши на себе перший одяг, який потрапив йому під руку, побіг за нею.
- Еммо, зачекай! – крикнув він дівчині у слід.
- Не чіпай її, - штовхнувши хлопця, промовила Ліна.
Руслан злісно подивився на незнайому дівчину.
42
- Дай мені пройти, сучко! – голосно крикнув він.
Ліна розвернулася і з усього маху дала Русланові ляпаса.
- Це тобі за Емму, - прошепотіла вона. – І за зраду…
Емма вибігла на вулицю, ледь тримаючись на ногах.
- Еммо, сонечко, як ти? – з хвилюванням запитала Ліна, наздогнавши подругу.
- Все добре… Добре…
- А хто та дівчина, Еммо? Ти знаєш, хто та дівчина, з якою він кохався?
- То була Клава… То була моя подруга Клава…
2
Ліна лежала на дивані і пильно дивилася на Емму.
- Ну, скажи мені, що ти відчуваєш? – відкриваючи блокнот, запитала Ліна.
- Нічого, - спокійно відповіла Емма.
- Ну як же так? Еммо, тебе ж зрадили…
- Дякую, що нагадала, - промовила Емма.
- Ну що ти відчуваєш? Тобі боляче?
- Ні, мені не боляче, - впевнено відповіла Емма. – Це інші почуття, точно не біль! Може, образа…
- Образа, - занотовуючи в свій блокнотик, повторила Ліна.
- Ні, навіть, не образа! Мабуть… Мені огидно! Мені огидно думати, що вони робили це за моєю спиною.
- А ти кохаєш Руслана? – зацікавлено запитала Ліна.
- Звісно ж, ні! Хіба можна після такого кохати! Мені тепер гидко згадувати, що він колись мене цілував…
- Ясно, - нахилившись над блокнотом, промовила Ліна.
Емма встала і ввімкнула музику.
- Слухай, - відірвавшись від написаного, промовила Ліна. – А на кого ти більше ображаєшся на Клаву чи на Руслана?
- Що? – не зрозуміла Емма.
- Ну-у-у… Чия зрада для тебе болісніше: коханого чи найкращої подруги?
- Болісніше? – перепитала Емма. – Не знаю… І взагалі, що за дурні питання? Це ж ти пишеш свій мініроман, от сама і вирішуй, що мені болісніше.
Ліна посміхнулась.
- Чого ти смієшся? – перепитала Емма. – Я серйозно кажу. Ти краще знаєш, що потрібно читачам, що саме вони хочуть прочитати.
- Шкода тільки, що вірш ми вже не зможемо надрукувати, - зітхнула Ліна. – Хоча після всього, що сталося, він вже не має такої ваги.
- А на коли він тобі потрібен? – запитала Емма.
- На сьогодні… На вечір. Ми вже запізнилися.
- Я обов‟язково його згадаю, - промовила Емма. – От побачиш. Може, не зараз, не сьогодні… Але обов‟язково згадаю.
- Слухай, мені вже час додому, - промовила Ліна.
Емма сумно подивилася подрузі в очі.
- Ти вже йдеш?
- Так, мені час, - відповіла Ліна. – Я ж одружена і у мене є деякі обов‟язки перед чоловіком і перед сім‟єю.
- Я розумію, - промовила Емма і раптом повеселішала. – А знаєш що? Не йди сьогодні додому! Залишайся у мене! Ти казала, що твій чоловік не цінує тебе, то навіщо тобі до нього повертатися?
Ліна подивилася в очі Еммі.
- Ти серйозно?
- Звичайно, серйозно! – радісно промовила Емма. – Я тепер одинока, нікому не потрібна. Ні друзів, ні коханих…
- Я теж дуже одинока, - відповіла Ліна. – Навіть, не зважаючи на чоловіка.
43
- А знаєш що? – весело продовжила дівчина. – Давай підемо…
Емма раптом замовчала.
- Куди? – зацікавлено запитала Ліна.
- Давай підемо в замок, - захоплено відповіла Емма.
- Давай… А хто ж нас туди пустить?
- А ми нікого не питатимемо. І взагалі, ми нащадки графа чи ні?
Таксі під‟їхало і зупинилося біля самих воріт замку.
Ліна і Емма впевнено попрямували до входу.
- Дівчата, сюди не можна, - промовив молодий охоронець.
- Не можна? – перепитала Емма.
- Ні, тут ведуться науково-дослідницькі роботи!
- Ну то й що? Ми так сильно заважатимемо? – впевнено продовжила Емма.
- Тут працюють люди мера. І до завершення їхніх досліджень, наказано нікого сюди не впускати.
- А хіба замок належить меру? – засміялась Емма. – Наскільки мені відомо, замок – власність міста. А отже, і всіх його громадян.
- Але поки що тут працюють археологічні групи. І стороннім вхід заборонено!
- А ми не сторонні, - відповіла Ліна. – Ми являємося прямими нащадками графа Полонезького.
Охоронець посміхнувся.
- Люба пані, а чи є у вас докази цього? Хоча б якісь документи?
- Любий пане, - нахабно перебила Емма. – А чи є у вас якісь докази того, що я не маю права зайти в цей замок? Хоча б якісь документи?
- Ні, - відповів охоронець. – Зараз при собі нічого немає.
- І у нас теж зараз при собі нічого немає, - промовила Ліна. – Тому просимо пропустити нас у замок.
- Я не можу пустити вас одних. Я відповідаю за безпеку замку.
- Ну тоді ходімо з нами, - запропонувала Емма.
Охоронець відійшов в сторону і крикнув якійсь дівчині, яка стояв біля воріт:
- Яно, підміни мене на вході. Я іду всередину.
Ліна, Емма та охоронець зайшли в замок.
- А як вас звати? – запитала Ліна.
- Пилип, - відповів хлопець.
- Пилип? Дуже гарне ім‟я! – захоплено відповіла Емма.
- Дякую.
- Зараз модно називати усіх незвичними іменами. Пилип – це дуже сучасно, - щиро промовила Емма.
Пилип посміхнувся.
Всі втрьох повернули в темний вузький коридор.
- Пилипе, а чим ви займаєтесь?
- Я – член археологічної групи! Ми досліджуємо замок, його історію… А на воротах я стояв, бо сьогодні черговий. Ми по одному чергуємо!
Пилип подивився навколо.
- В цій кімнаті є різні родові картини. Якщо хочете, можемо зайти.
Емма і Ліна зайшли у кімнату і уважно подивилися на розмальовані стіни.
- Це граф Полонезький, - промовив Пилип. – А це його дружина. Кажуть, граф дуже любив її. Усе своє життя.
- Дуже гарно, - промовила Ліна. – Дуже цікаво.
- Вам дійсно цікаво? – недовірливо запитав хлопець.
- Звісно ж, - запевнила Емма. – А ви все знаєте про цей замок?
Хлопець невпевнено махнув головою.
- Можна поставити вам питання? – запитала Ліна.
- Спробуйте.
44
Всі втрьох вийшли із кімнати і знову пішли темним вузьким коридором.
- Розкажіть нам історію цього замку, - таємниче промовила Емма.
Пилип зітхнув.
- Цей замок побудував граф Ризький. Він був надзвичайно заможною людиною. Майже вся територія нашого міста була у його володіннях.
- Так багато?
- Ну, може, не вся. Але алея, парк, навіть, Ботанічний сад, все належало йому.
- Чому ж замок називається ім‟ям Полонезького, якщо заснував його Ризький? – не зрозуміла Емма.
- Ризький помер, залишивши володіння у спадок своїм двом синам – Роману та Всеволоду. Ті ніяк не змогли розділити територію між собою.
- Господи, стільки території не змогли розділити? Невже їм було мало?
- Річ не лише у території. Влада! Ось що їм було потрібно. Їхня жадоба та бажання забрати все собі призвело до того, що вони не змогли об‟єднатися, навіть, коли замок вирішив завоювати граф Полонезький. Він вщент розгромив війська братів і з тих пір замок належить його родині.
- А у мене ще одне питання, - роздивляючись стіни, промовила Емма. – Чому цей замок стояв стільки років і на нього ніхто не звертав уваги, а зараз ним раптово всі зацікавилися: люди мера, археологічні групи, студенти? Це збіг обставин, чи все ж є якась причина?
Пилип посміхнувся.
- Існує одна легенда, - промовив він. – Граф Полонезький помер дуже рано. Його поховали в саду, навпроти алеї. Там була могила і стояв хрест. Замок довгий час пустував. Війни, революції занедбали його. Крадії винесли звідси все, що можна було винести: золото, картини. Не залишилось нічого цінного, лише розмальовані стіни… Але людська натура ненаситна. Років десять назад двоє студентів, гарно вивчивши історію замку, знайшли якісь папери, які свідчили про те, що на шиї графа мав висіти дорогоцінний камінець. На сьогодні ціна цього камінця складала би близько п‟ятдесяти тисяч доларів. Вони вирішили розкопати могилу і забрати камінець собі.
- Які безсоромні, - промовила Ліна. – І що, розкопали?
- Розкопали, - промовив Пилип. – Розбили надгробник… Але ані графа, ані камінця там не було…
- Як же? А де ж дівся граф?
- Замість графа в гробу лежали рештки якоїсь речовини та фігура людини, виліплена з піску. Аналіз показав, що та речовина – звичайна тканина.
- Тканина? Пісок? – не зрозуміла Емма.
- Так. Є інформація, що граф безслідно зник, і його слуги, щоб не викликати підозр і паніки серед народу, поховали, замість свого хазяїна, виліплене з піску тіло та накрили його одягом графа.
- Неймовірно! Оце так…
- Коли почали досліджувати замок, знайшли багато паперів, які підтверджують, що граф зник саме в замку. Були зібрані письмові свідчення слуг, дружини, які підтверджують, що граф не виходив в ту ніч. А отже, в замку десь є потаємна кімната, де захотів усамітнитись граф.
- Зі своїм дорогоцінним камінчиком? – хитро перепитала Емма.
- Ні! – заперечив Пилип. – Дарма ви так. Ви уявляєте, що можна буде знайти в тій кімнаті. Він міг писати там, міг творити. А ці речі цінніші за камінець.
- А дружина? – запитала Ліна. – Що відомо про дружину?
- Кажуть, граф настільки любив її, що присвятив їй усе своє життя. Вона була простою селянкою, дочкою сільського ворожбита… Не знаю, чи кохала вона його…
- Мабуть, кохала, - захоплено відповіла Емма. – Хіба можна не кохати того, хто присвятив тобі життя…
45
- Пані Ренато, - промовив у трубку Остап. – Пробачте за такий пізній дзвінок. Але я весь день вам сьогодні намагаюся додзвонитися. І все даремно.
- Хто це? – запитала Рената.
- Це Остап.
- А-а-а, нахабний студент, - зітхаючи, промовила Рената.
- Так, саме так. Я завтра збираюся до свого адвоката, і тому хочу сьогодні поставити всі точки над і. Ви збираєтесь віддавати нам заповіт?
- Ні! – впевнено відповіла жінка.
- Добре, тоді за два дні чекайте позову із суду. Ми вимагатимемо отримання заповіту, бо маємо на нього усі права.
- Не треба позову, - спокійно промовила жінка. – Заповіт Фельченського є унікальним історичним документом, і ми просто не маємо права віддавати його на руки будь-кому. Але оскільки нащадок графа дійсно має право ознайомитись з ним, ми видамо вам ксерокопію, зроблену в єдиному екземплярі і нотаріально завірену. Вас це влаштовує?
- Цілком, пані. А коли ми зможемо отримати його?
- Я зателефоную вам сама, - промовила Рената. – До побачення.
Остап поклав трубку і спокійно зітхнув.
Була ніч. Емма лежала у своєму ліжку і дивилася у стелю. Навпроти на дивані лежала Ліна, яка нарешті наважилася зробити виклик своєму чоловікові і не прийти додому ночувати. Емма посміхнулася.
Вона згадала свою подругу Клаву, Руслана, те, як красиво вони її зрадили. Емма думала про Ганну. Ганна теж зрадниця. Звісно ж, вона про все знала. Знала, але нічого не говорила.
Але досить! Досить думок про тих, хто так безсоромно топчеться по нашим душам. Досить згадувати їх! Досить пам‟ятати! Чому ж так тягне до цих зрадників, чому ж хочеться повернути все назад, пробачити їх? Навіщо ці люди в нашому житті? Навіщо ми сумуємо за ними?
Ні! Треба поставити собі за правило: ніколи не прощати зраду, ніколи не повертатися туди, звідки тебе вигнали. Ні заради прощення, ні заради помсти.
Емма повернулася на другий бік і подивилася на Ліну.
- Ліно, я згадала, - ледь чутно промовила Емма. – Я згадала той вірш…
Ліна не поворухнулась, вона давно вже спала.
Емма закрила очі і прошепотіла:
- Нема життя без тебе…
Нема для чого жити…
І подих завмирає…
і у душі зима…
Нема зірок без тебе…
і затихає вітер…
і небо помирає…
коли тебе нема…
Ліна зайшла у свій кабінет і швидко сіла за комп‟ютер. За нею в кабінет залетіла розлючена Вікторія.
- Ліно, де ж ти була всю ніч? Твій чоловік мені спокою не давав! Дзвонив, запитував, куди і з ким ти могла піти! Я вже не знала, що йому брехати!
- Я ночувала у своєї подруги. Вирішила дати чоловікові урок, - посміхнулася Ліна.
- Ой, Ліно, з вогнем граєшся! – голосно промовила Віка. – Прийдеш додому, дивись, щоб чоловік тобі урок не дав. Ще вб‟є тебе…
Ліна сумно подивилася на Віку.
- А у якої подруги ти ночувала?
46
- У Емми, - відповіла Ліна.
- У Емми? У тої, про яку пишеш? – захоплено запитала Віка. – Я читала останню історію! Про квіти! Як же гарно, як же мені сподобалось! Я весь вечір плакала. Які ж хороші бувають іноді чоловіки! Пощастило твоїй Еммі з хлопцем! Я б за такого заміж пішла, не думаючи.
Ліна нічого не відповіла.
- До речі, Ліно, - продовжила Вікторія. - А ту гадалку дійсно звали Нонна? Чи це вигадане ім‟я?
- Ні, справжнє, а що?
- Просто в моєму будинку на першому поверсі, якась дівчина зняла квартиру і повісила об‟яву: «Ворожка Нонна зніме порчу, наговори, розповість долю…». Може…
Віка не встигла нічого договорити, як Ліна вскочила з-за столу і схопила Віку за руки.
- Не може бути! Ти серйозно?
- Так, а що? – нічого не розуміючи, запитала Віка.
- Так це ж просто знахідка! – кричала Ліна. – Швидко кажи мені, де саме вона зняла квартиру?
- В моєму під‟їзді, перший поверх, квартира 2.
Ліна схопила свої речі і кулею вилетіла з кабінету.
- Якщо Катріна питатиме, - крикнула Ліна подрузі, будучи вже на сходах. – То я… В поліклініці.
Емма відкрила очі і подивилася навколо. Ліна давно вже пішла на роботу. Емма знову закрила очі. Так не хочеться вставати. Зараз знову почнуться ці думки про зраду, про дружбу, про любов. Як же викинути їх зі своєї голови?
Почувся дзвінок в двері. Емма знала, що двері відкриті і тому не збиралася вставати і лише прислухалась. Двері скрипнули і хтось тихо пройшов по коридору.
Емма піднялася з ліжка і вийшла з кімнати.
Це була Ганна. Вона злякано дивилася на Емму, не знаючи з чого почати розмову.
- Чого тобі? – грубо запитала Емма.
- Я прийшла поговорити… Можна пройти.
Емма, нічого не відповідаючи, пройшла у кімнату і сіла на диван. Ганна сіла біля неї.
- Тільки не починай мені брехати, що ти нічого не знала, - зітхнула Емма.
- Я все знала, - опустивши очі, промовила Ганна.
- Принаймні, щиро.
- Я знала про все з самого початку. Це тривало вже не один місяць…
- Мені не цікаві деталі, - перервала Емма.
- Пробач, - тихо промовила Ганна. – Я не прошу, щоб ти знову називала мене найкращою подругою. Хочу лише, щоб ти пробачила мені, і хочу, щоб ти знала, що я розірвала усі зв‟язки і з Клавою, і з Русланом. Я на твоєму боці. І якщо ти раптом захочеш бути моєю дружкою на весіллі, то я буду дуже щаслива.
Емма посміхнулась.
- Я не вимагаю відповіді зараз. Можеш все обдумати, і якщо ти мене не пробачиш, я тебе зрозумію.
Емма мовчки дивилася у вікно, не знаючи, що сказати подрузі. Ганна, не дочекавшись відповіді, встала і вийшла з кімнати.
Емма взяла в руки мобільний і набрала номер Ліни.
- Привіт!
- Боже, Еммо, як добре, що ти подзвонила. Я вже з-пів години не можу тобі додзвонитися.
- Я хотіла запитати, чи ти сьогодні ночуватимеш у мене? Можемо взяти фільм у прокаті, якщо хочеш? – спокійно промовила Емма.
- Який фільм, Еммо? – кричала в трубку Ліна. – Я знайшла твою ворожку, Нонну…
- Що? Де ти її знайшла?
47
- Я дізналась її адресу, зараз їду до неї…
- Господи… А що ж ти говоритимеш їй? Ліно, може, і мені з тобою поїхати?
- А ти впевнена, що вона говоритиме з тобою? – голосно крикнула Ліна. – Я, взагалі, про тебе нічого не казатиму. Просто попрошу, щоб вона мені поворожила.
- Правильно, - важко дихаючи, промовила Емма. – Нічого про мене не кажи! Постарайся дізнатися, може, їй щось треба… дай їй грошей. Чуєш? Обов‟язково дай їй грошей, щоб я була впевнена, що з голоду вона не помре.
- Все, я іду, - промовила Ліна. – Приїду до тебе і все розкажу. Бувай.
Ліна вимкнула мобільний.
- Зупиніться біля першого під‟їзду, будь ласка, - промовила вона таксисту.
- Вікторіє, а де Висоцька? – сердитим голосом запитала Катріна.
- Вона пішла у справах, - відповіла Вікторія.
- Вона, взагалі, хоч іноді з‟являється на роботі?
- А навіщо? – посміхнулась Віка. – Вона пише такі статті, що її присутність на роботі давно не обов‟язкова. Кажуть, талант не можна замикати в чотирьох стінах.
- Я згодна. Але просто я не хочу, щоб потім ходили плітки, ніби у мене для кожного різні умови праці! – вже спокійніше промовила шеф.
- Катріно, та ви що? – заперечила Віка. – Ліну всі люблять! Ніхто нічого не говоритиме. Ви читали її останню статтю?
- Про квіти?
- Так. Яка ж вона талановита! – захоплено промовила Віка. – А ще казала, що любить фантастику. Та вона створена для романів. Я весь вечір плакала! Повірите, Катріно, весь вечір!
- Повірю, - посміхнулась шеф. – Гарне кохання завжди викликає сльози.
- До речі, Ліна приходила і залишила продовження, - промовила Віка. – Воно у неї на столі.
Ліна невпевнено зайшла в квартиру. За столом сиділа чорноволоса дівчина і посміхалась до неї.
- Добрий день, - тихо промовила Ліна. – Можна зайти?
- Сідай, - промовила Нонна.
Вона встала зі свого стільця, підійшла до Ліни ззаду і почала розплітати їй коси.
- Я знаю, чому ти прийшла, - продовжила ворожка. – Мені не треба карт, щоб сказати тобі, що в тебе великі проблеми.
- Невже це так сильно помітно? – засміялась Ліна.
- Ти сама у всьому винна. Не нарікай на свою долю, бо ти не в силах її змінити. Краще подумай, чи потрібно купляти вудочку, якщо не вмієш ловити рибу.
Ліна повернула голову і подивилась просто в очі ворожці.
- Подумай добре, - прошепотіла Нонна. – Ти щодня примушуєш себе ловити рибу, ти скрізь носиш з собою цю величезну незручну вудочку, якою, насправді, не вмієш користуватися. Чому ж просто не викинеш її? Не позбавишся її? Вона ж тобі не потрібна!
- Я все зрозуміла, - тихо промовила Ліна.
Вона встала зі стільця і попрямувала до виходу.
- Тільки знаєш, - крикнула їй у слід Нонна. – Не продавай цю вудочку. Не бери за неї грошей. Просто викинь її. Чуєш, але не бери за неї грошей.
- Дякую, - промовила Ліна, витягаючи з кишені гаманець.
- Ні, - заперечила Нонна. – Я не візьму з тебе грошей. Бо я знаю, хто ти.
Ліна вийшла на вулицю і вдихнула свіже повітря. Чомусь на її очах з‟явилися сльози. Звісно, вона усе зрозуміла. Та непотрібна вудочка – то її заміжжя. Саме заміжжя було для Ліни тим незручним тягарем, який вона щодня носила у своєму серці. Чому ж вона не позбавиться від цієї вудочки, чому ж розлучиться? Ліна подивилася на небо.
- Треба нарешті викинути цю вудочку, і назавжди покінчити з риболовлею…
48
- Соню, а коли саме ви знайшли ці документи? – запитала Карла.
- Мені дала їх моя мати, - відповіла Софія Розенфельд.
- А вона досі жива? – здивувалась Карла.
- Так. Але вона у лікарні, у неї був інсульт. Тому її краще не турбувати.
- Зрозуміло, - промовила Карла. – Як скажете.
- Просто я розповіла їй про те, що ви мені говорили. А вона сказала, що в тридцять третьому їй віддала ці документи бабуся. Це документи на якусь власність.
- Це добре, що вашій мамі вдалося приховати від влади такі цінні папери. Після революції багато документів зникло. А власність багатих, як вам відомо, нахабно розділили між селянами.
- Це не справедливо, - промовила Соня. – Мої пращури чесною працею заробили ці гроші. Це майно нашої сім‟ї. А я зараз працюю буфетницею і ледь справляюся з платою за комунальні послуги.
Карла посміхнулась.
- Ні, я не претендую на те, що цей замок мій. Може, ці документи зовсім про іншу власність. Просто погодьтеся, це не справедливо! Революція відібрала все у багатих і працелюбних і віддала все алкоголікам та бездарним ледарям, - сумно промовила Софія.
- Я з вами згодна, - промовила Карла. – Дякую за інформацію, за документи. За допомогу. Навіть, якщо ви і не графиня, ми все одно із задоволенням дослідимо ваш родовід. До побачення.
Карла зайшла в аудиторію і мовчки пройшла до свого місця.
- Карло, - голосно крикнув викладач. – Пара, взагалі-то, давно розпочалася. А ти могла би хоча би привітатись, я вже не кажу про те, що ти мала би вибачитись перед аудиторією за запізнення.
Карла мовчки сіла на місце.
- Карло, ти чуєш мене? – продовжував кричати викладач. – Ану геть з аудиторії!
- Пане викладач! – встаючи зі свого місця, раптом промовив Остап. – Пробачте, будь ласка Карлі її поведінку. Просто ви не можете знати, які у кого проблеми в житті. Я її друг, і знаю, що в неї зараз не все гаразд. Проблеми є у всіх. Тому давайте не будемо зараз чіплятися до тих, кому і так погано, і продовжимо лекцію.
Викладач мовчки сів на місце і відкрив підручник. Звісно, хіба ж міг він щось відповісти на таку палку промову, та ще й синові декана.
Остап подивився на Карлу, чекаючи подяки та похвали за вчинок. Але Карла нічого не відповіла. Вона пильно подивилася навколо. Які ж, насправді, в цих людей проблеми: пари, запізнення, лекції. Господи, який же, насправді, обмежений цей світ.
Ліна відкрила двері і поставила валізу в коридор.
Емма вийшла із кімнати і здивовано подивилася на Ліну.
- Я до тебе з валізою, - посміхаючись, промовила Ліна.
- Добре, - нічого не розуміючи, проговорила Емма. – А де ти була весь день? Я до останнього намагалась тобі додзвонитись.
- Я змінила номер мобільного, - відповіла Ліна. – Щоб мій чоловік ніколи не зміг знайти мене.
- Правильна думка, - посміхнулась Емма.
- Бо я з ним розлучилась…
- Що? – здивовано перепитала Емма. – Як розлучилась?
- Пішла до міської ради, - сідаючи на диван, промовила Ліна. – Як виявилось, якщо у нас немає дітей, то нас можуть розлучити і без його згоди. Десь приблизно через два-три тижні я вже буду вільна.
- То це ж прекрасно! – крикнула Емма. – Треба відкоркувати шампанське з цього приводу!
Емма дістала з бару пляшку шампанського та два високих бокали.
49
- Боже, стільки років мучилась, і нарешті отримаєш бажану свободу, - весело промовила Емма. – Скажи, хто ж надихнув тебе на такий серйозний вчинок? Я вже думала, ти ніколи не наважишся на таке.
- Твоя Нонна мене надихнула, - посміхнулась Ліна.
Емма здивовано подивилась на подругу.
- Серйозно, - продовжила Ліна. – Я прийшла до неї, а вона почала говорити мені…
- Про що? Про одруження?
- Ні, - заперечила Ліна. – Нонна не говорила про одруження. Вона говорила загадками, незрозумілою мовою. Вона говорила про непотрібну мені вудочку, про невдалу риболовлю…
- Нонна вміє задурити голову, - зітхнула Емма.
- Може й так. Може, це все і дурість. Але саме це мене і надихнуло на такий серйозний вчинок. Я поклала цю історію на своє життя, і побачила, що все зійшлося. Той невмілий рибалка – то я.
- Ліно, та я мільйони таких історій тобі можу розповісти! Невже ти їй віриш?
- Я не кажу, що вона хороша ворожка, - промовила Ліна. – Може, вона, взагалі, не ворожка, але її слова мені дуже допомогли.
- Принаймні, хоч якась користь з неї, - посміхнулась Емма. – Як вона, взагалі? Як вона живе?
- Живе на квартирі, - відповіла Ліна. – В квартирі нічого немає. Тільки свічки, карти, маленький столик. Вона була привітна зі мною, але, мабуть, здогадалася, що я твоя подруга, бо грошей не взяла.
- Не взяла? – здивувалась Емма. – Дуже дивно.
- Вона сказала, що не може взяти з мене гроші, бо знає, хто я…
- Ну, пий шампанське! – переводячи тему, промовила Емма. – Тепер у тебе все буде по іншому. Ти тепер вільна жінка! Хочеш, завтра сходимо до суду та подамо на розподіл майна.
- Ні, - впевнено відповіла Ліна. – Я не братиму нічого.
- Чому?
- Нонна сказала мені не брати грошей за вудочку. Я нічого не братиму.
- Ліно, та викинь ти з голови ту Нонну. Це ж ваше спільне майно, ви повинні його розділити.
- Ні, мені не потрібно його майно. Моя заробітна плата журналіста у порівнянні з грошима, які заробляв він – ніщо. Це його квартира, його меблі, речі. Це все належить йому.
- А тобі належать твої нерви, - крикнула Емма, - які він так професійно тобі щодня тріпав.
Ліна посміхнулась.
- Я хочу лише розлучення, а його речі мені не потрібні.
- Добре, як хочеш.
- Я поки що залишусь у тебе, а завтра вранці переїду в гуртожиток, чи знайду квартиру.
Емма ображено подивилась на Ліну.
- Хіба тобі погано жити зі мною?
- Ні, зовсім ні, - заперечила Ліна. – Просто я не хотіла тобі набридати.
- Ти не набридаєш мені. Залишайся у мене!
- Це наказ, пані королево? – засміялась Ліна.
- Так, наказ.
Був ранок. Рената перебирала якісь папери на робочому столі. В кабінет зайшов Остап.
- Ренато, - ввічливо промовив він.
- Рената Микитівна, - поправила хлопця жінка.
Остап посміхнувся.
- Чого тобі? – запитала вона.
50
- Так… Зайшов подивитись, як вам працюється, - з сарказмом промовив Остап.
- Дякую, добре.
Остап сів на крісло.
- Все? Подивився? Тепер можеш забиратися з мого кабінету, - відвернувшись до столу, промовила Рената.
Остап не ворухнувся.
Рената сіла за стіл і подивилася йому в очі.
- А як у вас справи? – запитала вона.
- Хочете вивідати у мене якусь інформацію чи просто здатися ввічливою? – засміявся Остап.
- Слухай, що тобі треба?
- Хіба ви не знаєте? Мені потрібен заповіт!
- Я же сказала, що віддам тобі його. Віддам, як тільки отримаю! – крикнула Рената.
- Пані Ренато, а хіба ви не отримали його вчора ввечері? – поцікавився Остап.
Рената встала зі стільця і подивилася на Остап.
- О-о-о! Ти вже оперуєш такою інформацією, які документи і коли я отримую! – засміялась Рената. - Мабуть, непогано мати багатого і впливового татуся!
- Так, непогано!
- Він все за тебе робить, все вирішує, а ти лише приходиш, робиш нахабне лице і вимагаєш те, що тобі треба.
- Я все роблю сам! – раптом промовив Остап. – Без будь-чиєї допомоги.
- Серйозно? А хто ж тобі тоді сказав, що нам повернути заповіт? Може, ти сам здогадався?
- Люба моя Ренато, - раптом перебив Остап. – Вам платять ваші гроші, щоб ви виконували свою роботу, а не давали уроки сарказму. І зараз ваша робота полягає в тому, щоб віддати мені заповіт. Тому, будьте ласкаві, виконайте свою роботу з гідністю!
Рената відкрила шухлядку і гордо кинула на стіл копію заповіту. Остап спокійно забрав його зі столу і вийшов за двері.
- Я приготувала сніданок! – весело промовила Ліна, помітивши, що Емма відкрила очі.
- О-о-о, подруго! Так справи не підуть! Ти ж не на роботу найнялась. Могли би замовити піцу. Я, наприклад, взагалі, не вмію готувати.
- А я люблю готувати, - промовила Ліна. - До того ж, навіщо тобі та піца, там же одні хімікати.
- Може, й так, - сонно промовила Емма. – А о котрій ти лягла?
- Лягла рано, - відповіла Ліна. - А от заснула дуже пізно. Всю ніч думала…
- Про що?
- Про цього графа, про його любов… Про його зникнення. Якось надто сильно вразила мене ця історія.
- Хіба ж це погано?
- Ні, не погано, - посміхнулась Ліна. – Навіть, з‟явилася ідея написати про це роман.
- Супер! – захоплено промовила Емма. – Я би дуже хотіла почитати! Замки, принцеси, загадковий граф!
- Так, - зітхнула Ліна. – Загадковий граф… Але він має трошки зачекати, бо мені треба на роботу! До свого загадкового шефа!
Емма засміялась.
- А знаєш що? – раптом промовила вона. – А давай сьогодні знову сходимо в той замок.
- Ти думаєш, нам і цього разу вдасться пробратися туди?
- Сподіваюсь, - відповіла Емма.
- Добре! – погодилась Ліна. – Тоді давай зараз заїдемо до мене на роботу, а потім одразу в замок.
51
- Ну що? – запитав Максим.
- Заповіт у мене! – промовив Остап.
- Що будемо робити? - запитав Макс.
- Я заберу його! – впевнено промовила Карла.
- Забереш? А як же ми? – не зрозумів Остап.
- Ви? А ви відпочивайте. Я сама усе перечитаю.
- Ми можемо тобі допомогти! – промовив Макс.
- Ні, ви лише заважатимете мені. Ви ж знаєте, ніхто краще не працює з документами, ніж я, - посміхаючись, промовила Карла.
Остап ображено відвернувся.
- Остапе, що сталося?
- Нічого!
- Чого ти, Остапе? – не зрозуміла Карла. – Так дійсно буде швидше! Ми вже сьогодні ввечері знатимемо ім‟я нашої графині. Я тобі обіцяю.
- Я не про це! – крикнув Остап. – Ти теж так вважаєш! Ти вважаєш так само, як і всі, що я ні на що не здатен!
- Остапе, про що ти говориш? – запитав Макс. – Що тобі наговорила Рената?
Остап опустив очі.
- Ну нам же ти можеш сказати! – промовила Карла.
- Вона сказала, що я сам ні на що не здатен, - відповів Остап. – І що за мене все вирішує батько.
Карла голосно засміялась.
- А хіба ні? – перепитав Остап.
- Звісно ж, ні, - впевнено відповіла Карла. – Чесно сказати, ти, взагалі, серед усіх нас тут найрозумніший. Це моя думка.
- Я згоден, - промовив Макс. – І хоч ти іноді буваєш не серйозним, у тебе класні ідеї.
- Але вони всі реалізовуються через мого батька, - сумно промовив Остап.
- Якби ти не міг реалізувати їх через свого батька, то реалізував би їх якось по-іншому.
- Добре, - сухо промовив Остап. – Забирай заповіт.
Карла поклала заповіт у сумку.
- То збирати сьогодні усіх? – запитав Максим. – Я маю на увазі: Софію, Емму, Каріну… Ти встигнеш до сьомої з‟ясувати, хто саме з них графиня?
- Встигну, - впевнено відповіла Карла. – Давай о сьомій, в тій самій аудиторії університету.
- Як же так, Ліно? Ти писала таку гарну історію і раптом... Що з тобою сталося? – сумно говорила Катріна.
Ліна опустила очі.
- Ти писала про таке гарне кохання. А тепер взяла і сама це кохання втоптала у землю. Хіба ж можна так писати?
- Я писала правду, - сумно промовила Ліна.
- Та хіба потрібна читачкам нашого журналу така сумна правда? Їм же хочеться вірити у справжні чисті почуття, у красиву любов.
- Але в житті такого не буває…
- Байдуже. Байдуже, що там буває в житті. Я цього не друкуватиму. Перепиши заново. Краще напиши про погану подругу, про… Не знаю, але те чисте кохання, яке ти так пристрасно описала, не чіпай.
Катріна жбурнула статтю Ліни на стіл і сіла на своє величезне директорське крісло.
Ліна взяла свою невдалу правдиву історію і вийшла за двері.
- Ліно, що сталося? – сумно запитала Емма, яка весь цей час чекала в коридорі.
Ліна посміхнулась.
52
- Ніхто не хоче вірити, що твій хлопець – зрадник. Бачиш, він не лише тобі задурив голову, але й усім навколо.
- Що ж ти робитимеш? – запитала Емма.
- Не знаю. Катріна хоче, щоб я усе переписала. А як же мені тепер писати про щире чисте кохання, коли я знаю правду?
- Ренато Микитівно, як справи з замком? – запитав Фадєєв, не відриваючись від паперів.
- Все чудово. Знахідка за знахідкою! Ось буквально вчора знайшли картину. Вже відіслали її експертам, щоб вони визначили її вік. Припускаємось, що це портрет когось із графів.
- Цікаво. А що там з нащадками?
- Нічого… Сьогодні віддала тим студентам копію заповіту.
Мер підняв очі і задумався.
- Ніколи б і подумати не зміг, що в моєму місті живе граф…
- Графиня, - поправила Рената. – До замку приходили якісь дві дівчини, роздивлялися замок і дуже тикали усім під ніс своє не просте походження.
- Цікаво, хто вони? – задумався мер.
- Я їх не бачила. Але Яна з групи археологів казала, що пізнала одну з них. Вона бачила її на обкладинці якогось журналу моди.
- Значить, модель… Хіба в нашому місті так багато журналів моди. Чому ви не розшукаєте її? Нехай би Яна згадала, який то був журнал.
- А який сенс? Ці студенти все одно не зможуть довго її приховувати.
Ліна та Емма вийшли із таксі і попрямували до замку.
Навколо було дуже багато людей, всі вони натхненно працювали, не звертаючи на дівчат уваги.
- Мені здається, що зараз ми зайдемо в замок і на нас, навіть, ніхто не зверне уваги, - прошепотіла Ліна.
- Пробачте, будь ласка, - раптом почувся голос позаду.
Дівчата повернулися.
- Я знала, що ви сьогодні прийдете, - радісно промовила незнайома дівчина.
Ліна і Емма здивовано переглянулись.
- Мене звати Яна, - хвилюючись, промовила дівчина, намагаючись дістати з сумки жіночий журнал.
- І що з цього? – запитала Емма.
- Я просто… Просто…
Дівчина нарешті дістала журнал і простягнула його Еммі.
- Просто я пізнала вас на обкладинці і хотіла взяти автограф. Якщо можна.
- Звісно, - посміхнулась Емма і по директорськи розписалась на першій сторінці..
- Дякую, - захоплено промовила Яна, ховаючи журнал назад у сумку. – А це правда, що ви є нащадками Полонезького?
- Звісно ж, правда, - відповіла Емма.
- Мабуть, класно почуватися графинею.
Дівчата засміялись.
- А ти би могла нам щось розповісти про замок, - запитала Ліна. – Або знайти хлопця на ім‟я Пилип. Минулого разу він нам багато всього розповів.
- А Пилипа сьогодні немає, - промовила Яна. – Хочете, я покажу вам замок.
Емма махнула головою, і взявши Ліну під руку, попрямувала за своїм новим гідом.
- А чому сьогодні так багато людей? – запитала Емма.
- Вчора знайшли картину, - відповіла Яна. – Портрет самого графа Полонезького.
- Полонезького? – захоплено перепитала Ліна. - Оце так! А можна побачити?
- Ні, його одразу ж відвезли експертам.
- А навіщо?
53
- Щоб з‟ясувати вік картини, з‟ясувати, хто зображений на ній, - пояснила Яна.
- Але ж ти кажеш, що то Полонезький. Навіщо ж з‟ясовувати, хто це?
- Я знаю, що це Полонезький. Я це відчуваю. А їм потрібні докази…
Ліна і Емма переглянулись.
- Я знаю про цей замок набагато більше, ніж всі інші, - продовжила Яна.
- А звідки ти знаєш? – поцікавилась Емма.
- Бо я живу цим замком, я ним дихаю.
Дівчата замовчали, проходячи темними коридорами.
- Розкажи щось, - раптом промовила Ліна.
- Про що?
- Про графа… Про його любов.
- Граф закохався, коли йому було двадцять. І хоча він був іще молодий, навряд хтось міг сказати, що його почуття були бездумними. Він закохався у просту селянку, дочку сільського ворожбита. Її звали Ява. Одного погляду вистачило, щоб він покохав її на все життя.
- А вона кохала його? – запитала Ліна.
- Кохала. Дуже кохала. Вона була вірна йому, навіть, після того, як він зник. Вона більше не вийшла заміж і не мала жодного чоловіка. Усе своє подальше життя вона присвятила вихованню єдиного сина Вальдемара.
- Як гарно, - промовила Емма.
- Злі язики хотіли розлучити цю щасливу пару. Ходили різні плітки, про те, що граф нібито покохав іншу жінку.
- Але це ж не правда? – перепитала Емма.
- Звісно ж, не правда. Граф присягнув, що кохатиме Яву вічно. І кохав її вічно! Шкода лише, що вічність його тривала не довго.
Ліна і Емма вийшли із замку.
- Дивна якась ця Яна.
- Ти теж помітила?
- Але розповідає цікаво, - промовила Емма.
Ліна нічого не відповіла.
- Слухай, зовсім забула тобі сказати! – раптом промовила Емма. – Поки ти була у Катріни в кабінеті, дзвонили ті студенти.
- Серйозно? І що?
- Попросили, щоб ми о сьомій знову приїхали в університет.
- А котра зараз?
- Вже майже сьома.
- Ну то поїхали.
- Карло, де ти? – занепокоєно кричав у трубку Макс.
- Я… Я ще працюю.
- То ти збираєшся їхати до нас?
- Ні… Тобто, звісно ж, збираюся. Але трохи пізніше, - відповіла Карла.
- Вже всі зібралися, - промовив Макс. – Майже всі. Немає тільки Каріни.
- Ясно, - промовила Карла.
- Хоча вона, мабуть, не прийде. Здається, вона з самого початку не повірила нам у цю всю історію про графа.
- Насправді, вона нам і не потрібна, - промовила Карла. – Хто-хто, а королева із них всіх точно не вона.
- А ти вже з‟ясувала хто? – зацікавився Макс.
- Ні, але під підозрою дві людини…
- Скажи хто, благаю.
Карла засміялась.
- Ну благаю, скажи, сонечко, - шепотів у трубку Макс.
54
- Ні, не скажу, - впевнено відповіла Карла. – Ти краще запитай у Соні Розенфельд, де точно народилася її бабуся.
Максим прочинив двері і зазирнув в аудиторію, де сиділи всі дівчата.
- Софіє, - звернувся Макс до Розенфельд. – А де народилася ваша бабуся?
- В Польщі, - відповіла Софія. – У місті Лодзинському. А згодом, приблизно через рік вона разом з матір‟ю та батьком відправилась в Америку.
Макс приклав мобільний до вуха.
- В Польщі, в Лодзинському, - промовив він Карлі. – А потім поїхала до Америки з батьком та матір‟ю.
- І батько також з ними був? – здивовано крикнула Карла.
Макс відняв трубку від вуха.
- Це точно? – звернувся він до Софії.
- Так, це, навіть, десь задокументовано. До того ж, в Америці вони були настільки багатими, що у них навіть був фотоапарат. Тому десь є, навіть, фотографії.
- Ти чула? – взявши трубку до вуха, запитав Макс Карлу.
- Так, чула. Значить, не Розенфельд, - весело промовила Карла.
- Не Розенфельд, а хто? – поцікавився Макс.
- Все, я вже знаю, хто королева. Я їду. Затримай усіх. Я зараз буду.
Макс вимкнув мобільний і сів за стіл біля Остапа.
- Що там? – похмуро запитав Остап.
- Треба почекати…
До хлопців підійшла Емма.
- Щось сталося? – спокійно запитала вона.
- Ні, а що?
- Ну просто ви казали, щоб ми приїхали о сьомій, а зараз вже…
Емма поглянула на годинник.
- Зараз вже о пів на восьму.
- Пробачте, що примушуємо вас чекати, ми самі не знали, що все так затягнеться, - промовив Остап.
- Та ні, я ж не звинувачую вас. Просто думала, може, вам потрібна якась допомога…
- Ні, не потрібна… Але все одно, дякуємо за підтримку, - весело промовив Остап. – Сідайте.
Остап посунув стілець до свого столу.
- А ви вже знаєте, хто королева? – поцікавилась Емма.
- Не знаємо, - засміявся Остап, - але здогадуємося.
- Серйозно? І хто ж?
- А ви як думаєте? – посміхнувся Остап.
- Я? Ну-у, якщо чесно, то хотілося б, щоб це була я. Але…
- Але що?
- Не знаю, - опустивши очі, промовила Емма.
- Ви думаєте, це хтось інший?
- Скоріше, боюся, що це хтось інший. Але все одно надіюся… Може, якщо не вдалося стати королевою в агентстві моделей, то хоч в житті вдасться…
Остап захоплено подивився на Емілію.
- Ви щира, - промовив він.
- А ви ні, - посміхнулась Емма. – Ви так і не відповіли на запитання.
- Щодо того, хто королева? – перепитав Остап.
Емма махнула головою.
- Про це знає лише одна людина в світі, - засміявся Остап. – Це моя подруга Карла. А ми лише можемо здогадуватись, думати…
- І на кого ж ви думаєте?
- На вас… Звісно ж, на вас.
- Мені приємно, - посміхнулась Емма.
- А хіба ви не були готові до такої відповіді?
55
- Була, - відповіла Емма. – Моя подруга говорить мені, що я королева кожних п‟ять хвилин.
- Подруга? – перепитав Остап, показуючи на Ліну, яка зосереджено щось писала.
- Так, - відповіла Емма. – Ліна. Її звати Ліна.
- А що ваша подруга так зосереджено пише? – засміявся Остап.
- Роман. Вона пише про мене роман.
- Роман? І як у неї виходить?
- Чудово, - щиро відповіла Емма. - Вона сама того не знає. Не знає, яка талановита. Вона думає, що любить фантастику, вигадані пригоди, а насправді, так глибоко відчуває справжні почуття, кохання. Вона народжена, щоб писати, щоб створювати романтичні історії. Вона думає, що всі свої історії бере з життя, та насправді, в житті немає таких прекрасних історій…
- Мені аж захотілося почитати, - промовив Остап.
Емма посміхнулась.
- Навряд, вам сподобаються її розповіді. Це жіноче… Те, що чоловікам важко збагнути.
- Ну чому ж? – заперечив Остап. – Нещодавно я читав один жіночий журнал…
- Який?
- Не пам‟ятаю… Та це не важливо. Там була жіноча сторінка. І мені дуже сподобалось. Історія була про хлопця, який виклав пелюстками троянд підлогу своїй дівчині, і подарував багато квітів… Мабуть, той хлопець дійсно закоханий в свою дівчину. А їй просто дуже пощастило.
Емма сумно опустила очі.
- Щось не так?
- Ту історію написала саме Ліна в журналі «Катрін». А та дівчина, якій виклали підлогу квітами, то я. Тільки, на жаль, мені не дуже пощастило…
Остап зніяковіло подивився на Емму.
- Я, мабуть, піду до своєї подруги…
Емма підійшла до Ліни і сіла поруч із нею.
- Про що ви говорили? – не відриваючи очей від паперів, запитала Ліна.
- Той хлопець, в зеленому, читав твою статтю із «жіночих історій». Йому дуже сподобалось…
- Чудово, - продовжуючи працювати, промовила Ліна. – І через це ти сумна?
- Ні, - посміхнулась Емма. – Просто він сказав, що тій дівчині, якій виклали трояндами підлогу, дуже пощастило у житті, якщо в неї такий хлопець.
- Так і сказав? – нарешті відірвавшись від роботи, перепитала Ліна.
Емма махнула головою.
- Я сказала йому, що це я, - продовжила Емма, - і що насправді, мені не дуже пощастило в житті. Але я впевнена, він нічого не зрозумів. Мабуть, вирішив, що я одна з тих жінок, яким ніколи не можна вгодити. Яким стелять під ноги трояндові килими, а їм все одно мало. Що ти кому поясниш?
Ліна сумно подивилась на подругу.
- Я теж багато про це думаю, - промовила вона. – Чому одні чоловіки майже не говорять про свої почуття, і витягнути з них одне-єдине «я тебе люблю» дуже складно, а інші розсипають компліментами направо і наліво, а в результаті виявляються звичайними зрадниками.
- А може, просто той, хто любить нещиро, намагається довести усім навколо, що його почуття справжні, щоб ні в кого не виникло підозр.
- Може й, так…
В цей момент відчинилися двері і зайшла Карла.
- Ну нарешті, - промовила Соня.
- Пробачте за запізнення, - задихано проговорила дівчина.
- Та вже нічого. Ви головне скажіть, хто з нас усіх графиня?
Всі засміялися.
56
Карла відкрила заповіт.
- Нам в руки потрапив значний історичний документ – заповіт пана Олександра Фельченського, - почала Карла. – Ми опрацювали його, і можемо з впевненістю вам сказати, що нащадком графа Полонезького являється…
Карла замовчала.
- Та скажіть вже, що я! – крикнула Поліна.
- Ні, Поліно, на жаль, не ви, - відповіла Карла. – Хоча ваш родовід був дуже близький до цього…
Ліна взяла Емму за руку і сильно стисла.
- Це маєш бути ти… Ти маєш перемогти, - прошепотіла вона Еммі.
- Нащадком графа є…
Карла знову замовчала.
Емма підняла очі і побачила, як пильно Остап дивиться на неї. Їх погляди зустрілись.
- Ліна Висоцька!
- Що? – не зрозуміла Ліна, піднявшись зі стільця.
- Вітаю вас, Ліно, - промовила Карла. – Саме ви являєтесь прямим нащадком графа Полонезького.
- Цього не може бути… Це точно?
- Без усіляких сумнівів! – підтвердила Карла.
Ліна відпустила руку Емми. У неї потемніло в очах. Вона втратила свідомість.
Віддай мені мій замок
1
Емма і Остап сиділи на горищі старого будинку і перебирали якісь папери. Неподалік сиділа Ліна і дивилася у маленьке дерев‟яне віконце.
- Тут є ще одна коробка з речами, - поставивши коробку, промовила нова господарка будинку. – Коли ваша мама померла, я всі її речі поклала сюди. Навіть, скриньку з дорогоцінностями.
- Скриньку з дорогоцінностями? – зацікавлено перепитала Емма. – Ліно, ти, навіть, не подивишся?
- Мені не цікаво, - пробубоніла Ліна.
- А може, там знаходиться той коштовний камінець графа!
- Лежить і чекає на мене, - з сарказмом проговорила Ліна.
Емма і Остап підійшли до скриньки і обережно її відкрили.
- На жаль, камінця тут немає, - посміхнувшись, промовив Остап. – Зате є дещо інше…
Він вийняв зі скрині згорнуті листки паперу і прийнявся їх читати.
Емма взяла скриню і поставила її перед Ліною. Ліна неохоче зазирнула усередину.
- Ти хочеш, щоб я наділа ці старі буси? – засміялась вона.
- Так, - відповіла Емма.
Вона підійшла до Ліни ззаду і спробувала застібнути їй на шиї темно-зелене кольє.
- Оце вже ні, я цього не вдягатиму. Це ж не антиквар, а звичайна біжутерія, - промовила Ліна.
- О-о-о, ти вже, навіть, думаєш, як королева! – засміялась Емма.
- Слухайте, так це ж неймовірно! – раптом крикнув Остап. – Це ж…
- Що? Що це за документи?
- Це теж заповіт! Розумієш?
- Я знаю, що це заповіт, - спокійно промовила Ліна. – Заповіт від моєї бабусі на все її майно. А що з того?
- Ліно, - підскочивши до дівчини і впавши перед нею на коліна, голосно промовив Остап. – Ти мені довіряєш? Ти даси мені цей заповіт?
- Та забирай, нащо він мені? – засміялась Ліна. – Взагалі, можеш забирати все, що тут є! Може, тобі щось знадобиться для твоєї наукової роботи. Можеш, навіть, не питати!
57
Остап схопив заповіт і, спустившись великою дерев‟яною драбиною на землю, зник за воротами.
Ліна зітхнула.
- Я в розпачі… Я, навіть, думати боюся…
- Чому? – здивувалася Емма.
- Просто… Я відчуваю себе зрадницею. Такою, як твоя Клава, Руслан. Це ти мала бути на моєму місці. Ти мала стати графинею. Бо ти народжена для цього. А я… я, навіть, не знаю, що мені з оцим всім робити. Яка ж із мене королева? Всі ці інтерв‟ю, газети, які не дають спокою… Це не для мене. І кожного разу, коли мене запрошують на телебачення, на радіо, я думаю, що зайняла твоє місце, і що ти на цьому б місці виглядала набагато краще.
- Ліно… Але доля вирішила по-іншому, - промовила Емма. – Ти судиш лише із зовнішнього вигляду! А насправді, долі краще знати, хто більше підходить на роль королеви.
- Ходімо додому, - промовила Ліна.
Дівчата спустилися вниз і попрямували за ворота старого будинку, який колись належав сім‟ї Ліни Висоцької.
- Зайдеш зі мною на роботу, до Катріни?
- Добре, - відповіла Емма.
- Я вже розпочала роман… Про графа, - промовила Ліна.
- Чудово… Розкажи мені, про що він?
- Я ще не знаю, - посміхнулась Ліна. – Я ще збираю до купи свої почуття. Багато думаю… Боюся помилитися…
- Ти не помилишся, - заспокоїла Емма. – Про що ти думаєш?
- Я думаю, що у графа була коханка…
- Коханка? Та ну, це неправда! Цього не може бути! Він же кохав свою дружину, - заперечила Емма.
Ліна засміялася.
- А хіба ти так само не була впевнена в тому, що Руслан кохає тебе?
Емма опустила очі.
- Дивись. Всі навколо заздрили тобі, що в тебе такий хлопець. Всі сліпо вірили в його театральні вистави про кохання. Він так задурив всім голови, що тепер мене примушують переписувати історію про зраду. Ніхто не вірить у цю зраду! Всім легше повірити, що ти - самозакохана красуня, яку не влаштовує жодний хлопець, ніж змиритися з тим, що він зрадник.
- Але ж граф… Він же по-справжньому кохав, - тихо промовила Емма.
- А звідки ти можеш знати? Чого ж тоді ходили чутки, що в нього є коханка? Еммо, чутки не з‟являються просто так! І коли Нонна наворожила тобі зраду, ти теж не повірила. Але ж треба було повірити! Зараз на питання, чи була у графа коханка, всі одноголосно відповідають: «Ну звісно ж, ні!». А чому ж всі так впевнені? Чому?
- Ти думаєш, граф теж так само майстерно задурив усім голову?.. Якась жорстока виходить у тебе історія.
- Чому жорстока? Ти просто послухай.
Ліна на хвилину замовчала.
- Коли Полонезькому було двадцять років, він закохався в прекрасну дівчину – Яву, дочку місцевого відьмака. Почуття графа були надзвичайно сильними. Він щиро любив дівчину, хотів присвятити їй своє життя, хотів зробити її щасливою. Хотів бути з нею вічно. Він думав, що хотів, бо був засліплений своїми почуттями. Тому і присягнув дружині, що кохатиме її вічно. За це відьмак подарував Полонезькому коштовний камінець, володар якого повинен був жити вічно, але за однієї умови, що і кохання його теж буде вічним. Полонезький прийняв камінець, не вагаючись. Він знав, що такі сильні почуття нікуди не можуть зникнути. Але минули роки… І граф полюбив іншу. Просто вродливу дівчину. Так сталося…
- Але ж він обіцяв, що кохатиме свою дружину вічно!
58
- Його присяга на вірність нікуди не зникла. Він пам‟ятав свої слова, і в душі вони завжди знаходились з ним. Він знав, що обіцяв Яві вічне кохання. Він знав, що міг би жити вічно зі своєю дружиною, але погодився відмовитись від вічного життя, від багатства, лише заради того, щоб залишитись з тією, яку кохає. Він вирішив, що краще прожити три дні з коханою жінкою, ніж вічність без неї. Тому Полонезький і помер так швидко, бо прожив лише половину свого життя. Він втратив свою вічність, коли розлюбив дружину. Думаю, він був щасливий, бо серед кохання і вічного життя він обрав кохання…
- Гарна історія… Навіть, якщо і про зраду.
- Остапе, ти збираєшся на пари? Взагалі-то, сьогодні контрольна! – промовила Карла у трубку.
- Я знаю, Карло, але у мене немає часу. Я тут…
- Боже, що там у тебе сталося?
- Я натрапив на золоте дно! – голосно промовив Остап Завацький. – Іще один заповіт!
- Що? Що за заповіт?
- Ой, це довга історія! Якось розповім. Але у нас всі шанси відвоювати замок!
- Ти що? Не може бути! – крикнула Карла.
- Я теж думав, що не може! Але повір, якщо над цим всім трохи попрацювати, то можна багато чого довести.
- Ну працюй, - зітхнула Карла. – Ти ж у нас за адвоката.
- Добре, Карло, бувай.
- Бувай.
- Ліно, чого я не бачу твоєї праці? Чого ти не працюєш? – кричала Катріна. – За що я плачу тобі такі гроші?
- За мій талант, - спокійно відповіла Ліна.
- Правильно! За талант. А де ж він зараз той талант? Куди ж він подівся? Чому ти не можеш написати просте продовження свого роману? Хіба це так складно?
- Ні, не складно, - відповіла Ліна. – Я вже написала продовження…
- Про зраду? – кипіла Катріна. – Продовження про зраду? Та кому потрібне таке продовження? Ти вразила усіх тим неймовірним коханням, тими трояндами, тими зізнаннями, і зараз хочеш все розламати? Так? Ти хочеш, щоб у журналу «Катрін» не було жодного читача? Ти цього хочеш? Ми вже у двох номерах пропустили рубрику «жіночі історії». А все через те, що ти не можеш написати нормальне продовження! Ми щодня отримуємо тисячі листів з проханням продовжити ту романтичну історію! Та нам, навіть, чоловіки дзвонять і запитують, в якому номері буде продовження! Ти розумієш? Ти, навіть, чоловіків вразила! Чоловіки читають жіночу сторінку! Так напиши ж це кляте продовження! Нехай освідчиться їй, придумай що-небудь.
- А я не можу брехати! – крикнула Ліна.
- Ти мусиш, ти ж журналістка!
- Ти думаєш, я не намагалась? Я вже триста разів переписувала цю історію. І про освічення писала, і про кохання. А воно все… Несправжнє! Розумієш? Не можу я більше писати про їхній роман, бо між ними вже нічого немає.
- То нехай твоя подруга вернеться до нього, - спокійно промовила Катріна.
- Вернеться? – з жахом перепитала Ліна.
- Так, нехай пробачить йому зраду, - продовжила Катріна. – Думаю, такому чоловікові можна і пробачити.
- Пробачити? – крикнула Ліна. – Катріно, що ж ти хочеш сказати, що якщо він дарує їй квіти, то може її зраджувати?
- Боже, чого ти кричиш на мене? – не зрозуміла Катріна.
59
- Ні, ти себе послухай! – продовжувала Ліна. – Він її зрадив! Розумієш? Як же йому пробачити? За що? За те, що він весь цей час обманював її, даруючи квіти? Неймовірно!
- Ти просто ще дитина, Ліно, - промовила Катріна. – Всі чоловіки зраджують. Але одні при цьому дарують квіти, а інші - ні.
- Я не збираюся цього слухати, - крикнула Ліна і швидко вийшла за двері.
Емма сиділа на підвіконні.
- Ходімо, Еммо, - крикнула Ліна.
Емма підійшла до подруги.
- Щось знову не так? – запитала вона.
- Не так? Усе не так! – крикнула Ліна. – Ходімо додому.
Емма і Ліна спустилися сходами.
- А що не так? – наважилась запитати Емма, побачивши, що Ліна вже трохи заспокоїлась.
- Ти знаєш, що вона мені сказала? Щоб ти пробачила Руслана, бо він був, насправді, хороший, просто ми, мабуть, за його зрадою цього не помітили.
Емма опустила очі.
- Мені треба написати про вас, - продовжила журналістка. – Вся країна чекає романтичного продовження! А я… Я не можу. Як же мені тепер писати про цього зрадника?
- Хочеш, я помирюсь з ним, якщо тобі так буде легше написати? – тихо запитала Емма.
- Навіть, не думай про таке, - прошипіла Ліна. - Я вже написала продовження, і залишу цей роман таким, яким він є, навіть, якщо його ніхто не друкуватиме.
- Пані Ренато Микитівно, до вас Остап Завацький. Як завжди, нахабно пробіг повз мене, і навіть, не запитав, чи ви вільні, - промовила секретар.
- Нічого, нехай заходить. Я з ним поспілкуюся.
Двері відчинилися і в кабінет гордою ходою зайшов Остап.
- Пане Завацький, - натягнувши на обличчі посмішку, уразила Рената. – А ви все ніяк не заспокоїтесь. Вже й заповіт отримали… І в замку вже зйомки влаштували… І графиню вашу вже по кожному каналу показують. А вам все мало! Коли ж ви вже вгамуєтесь, студенте?
Остап сів на крісло і мовчки закинув ногу на ногу.
- То вже хоч не мовчіть, - продовжувала Рената. - Кажіть, з чим завітали?
- А я оце завітав до вас, - ввічливо почав Остап, - розказати, що все у нас добре, все у нас склалося.
- Оце так новина! Я така за вас рада! – іронічно промовила Рената.
- Прийшов подякувати за допомогу, за заповіт. І заодно приніс показати вам документи на замок. Може, вам цікаво буде ознайомитись.
- Вже й документи принесли! Оце так студенти! – продовжила уражати Рената. – І що ж там за документи?
- Про власність на замок! – весело відповів Остап.
- А чи знаєте ви, пане Завацький, що замок являється власністю міста? І що в нашій країні немає такого закону про повернення власності?
- А нам і не потрібен цей закон! – гордо промовив Остап. – У нас всі документи в порядку. Я і вам дві копії зробив.
- Дякую, пане Завацький.
Рената підійшла до Остапа і взяла у нього копії двох заповітів.
- Що це? – запитала вона.
- З першим заповітом ви знайомі, - спокійно розпочав Остап, встаючи з крісла. – Він засвідчує, що граф Полонезький передає своє майно, а саме, свій родовий замок у власність сім‟ї Фельченських. А другий заповіт написала Емілія Фельченська і заповіла усе своє майно тоді ще маленькій дівчинці Ліні Висоцькій. Тепер та
60
маленька дівчинка підросла, стала повнолітньою, і цілком готова приступити до володарювання на свої землях!
- Ви, пане Остапе, мабуть, переплутали час! Зараз давно не тисяча вісімдесятий рік.
- Не може бути! А який же? – іронічно запитав Остап.
- Пане Завацький, - поклавши документи на стіл, промовила Рената. – Ви двома нещасними заповітами хочете перестрибнути дві війни і революцію? Це просто смішно!
- Я не хочу перестрибнути, - спокійно промовив Остап. – Я вже перестрибнув.
- Та вас порвуть на суді! – крикнула Рената. – Немає такого закону! Розумієш? Навіть, якщо я зараз знайду документи про родові зв‟язки з Наполеоном, ніхто не віддасть мені Європу.
- Подивимось…
- Я не знаю, що тобі порадити, - промовила Емма. – Може, дійсно, нічого не міняй. Не хочуть друкувати про зраду, нехай не друкують.
- А гроші мені хто платитиме? – зітхнула Ліна.
- Я поки що працюю, - промовила Емма. – Вчора у мене були зйомки для одного журналу. Якщо фотосесія виявиться вдалою – мені заплатять немалі гроші.
- Але твоя робота теж не вічна, - промовила Ліна. – У тебе з‟являться перші зморшки і ніхто, навіть, говорити з тобою не схоче.
- Я знаю, - відповіла Емма. – Якби ж в цьому місці можна було зробити кар‟єру. Виграти якийсь серйозний конкурс, тоді б можна було, навіть, відкрити власне модельне агентство. Але в нашому місті нікому нічого не потрібно…
Подзвонив телефон. Емма підійшла до телефону.
- Алло.
- Еммо! Привіт, люба подруго!
- Хто це? – не зрозуміла Емма.
- Ну, не пізнала? Це ж я, твоя найкраща подруга, Ірина!
- А хто тобі сказав, що ти - моя найкраща подруга? – не зрозуміла Емма.
Ірина весело засміялась.
- А ти все жартуєш, Еммо!
- Я не жартую! – відповіла Емма. – Чого тобі треба?
- Я подзвонила, щоб сказати, що в мене все добре! Так, як ти і хотіла!
- Ти що, п‟яна? – нічого не розуміла Емма.
Ірина знову весело засміялась.
- Слухай, Еммо, - продовжила вона. – У мене є лише один телефонний дзвінок. Оскільки я подзвонила тобі, то ти вже передзвони моїм батькам. Скажи, що в мене все добре. Гаразд?
- А чого ж сама батькам не подзвонила?
- Бо я хотіла тебе почути! – голосно промовила Ірина. – Я знала, що ти єдина, хто мене зрозуміє. Ти ж моя найкраща подруга. Я тепер в Італії, а ти там… Краще б ти замість мене поїхала.
- Ірино, ти при своєму розумі? Ти часом номером не помилилась? Головою не вдарилась?
- Ну все, люба подруго, - промовила Ірина. – Я тебе дуже люблю! Тому і подзвонила тобі, а не батькам! Розумієш?
- Ні, - вперто відповіла Емма.
- Все, час вийшов. Бувай.
Емма поклала трубку і розгублено подивилась на Ліну.
- Хто це був? – запитала Ліна. – Це Ірина?
- Так, - відповіла Емма. – Тільки якась дивна…
- А чого вона тобі подзвонила?
- Не знаю… Але у неї був лише один дзвінок, і вона обрала мене…
- Ти думаєш, вона розкаялась?
61
- Навряд, - відповіла Емма. – Може, щось сталося…
- Тобто?
- Мабуть, вона не могла говорити. Може, хтось прослуховував розмову, - промовила Емма.
- І тому вона подзвонила тобі, бо знала, що це викличе у тебе підозру, - доповнила Ліна.
- І тому вона називала мене найкращою подругою. Щоб я зрозуміла, що щось не так.
- А де вона зараз? – запитала Ліна.
- В Італії, на конкурсі, - відповіла Емма. – Вона сказала, що краще б я поїхала замість неї. Може, цим вона хотіла сказати, що їй там погано.
- Зачекай, - промовила Ліна, взявши в руки мобільний.
Емма сіла на диван і уважно подивилася на Ліну.
- Вікторіє, привіт, - промовила Ліна в трубку.
- Привіт, Ліно, як справи?
- Дякую, добре. Слухай, а де ти зараз?
- В кабінеті. У себе в кабінеті.
- Чудово, - промовила Ліна. – А ти могла би по комп‟ютеру подивитися, які конкурси краси проходили в Італії за минулий місяць?
- Хвилинку… Італія… В Італії? Жодних, - впевнено відповіла Віка.
- А де проходили?
Віка на хвилинку замовчала.
- За минулий місяць? – перепитала вона.
- Так.
- Ніде. Не було ніде ніяких конкурсів. Найближчий через півтора місяці. В США.
- Ясно, все мені тепер ясно.
Ліна вимкнула телефон.
- Їх надурили? – тихо промовила Емма.
- Треба щось робити, - промовила Ліна. – Треба кликати когось на допомогу.
- Він приніс мені копії цих заповітів, - стурбовано промовила Рената.
Фадєєв мовчав, уважно розглядаючи документи.
- Мені, навіть, стало трохи страшно. Цей хлопець поводився так впевнено, наче…
- Ви думаєте, що вони мають право на цей замок?
Рената знизала плечима.
- Насправді, я на цьому зовсім не розуміюсь. Я археолог, історик за призначенням.
Мер поклав документи на стіл і натиснув на телефоні велику червону кнопку. За мить з‟явилася секретар.
- Хоча, мені здається, що суд буде на нашому боці, - продовжила Рената. – Не можна отак з нічого взяти і переплюнути стільки часу, стільки подій, революції, війни…
- Віддайте це моєму юристу, - перебив Фадєєв, звернувшись до секретаря.
- Гордону? – перепитала дівчина.
- Так, Гордону. І скажіть, нехай зараз перегляне і через хвилин десять зайде.
Ганна вийшла з кабінету слідчого.
- Що тебе там запитували? – злякано запитала Емма.
- Брали свідчення, - промовила Ганна. – Запитували все, що я знаю.
Емма злякано подивилась на Ліну.
- Еммо, не хвилюйся. Тобі лише поставлять декілька питань.
Ганна сіла на диванчик.
- Запитували назву того агентства, яке відбирало дівчат на конкурс, - промовила Ганна. – Я сказала «Еліт-стиль»…
Емма сіла біля Ганни і обійняла її.
- А вони… Вони, - ледь стримуючи сльози, продовжила Ганна, - перевірили по своїм базам і сказали, що такого агентства, взагалі, не існує.
62
- Це жахливо, - промовила Ліна. – І це лише випадок, коли ми здогадалися. А скільки таких дівчат в нашій країні, які виїхали і про них досі нічого не чути.
- Хіба ж у них ніхто не перевіряє ніяких документів? – роздратовано запитала Ганна. – Може, прийти будь-хто і сказати, що він - іспанський цар, і ніхто, навіть, не перевірятиме, чи є в Іспанії царі.
- Хіба ж можна бути такими безвідповідальними? – крикнула Ліна.
Емма відвернула очі.
- Господи, Еммо, - у розпачі промовила Ганна. – Я, як подумаю, що це могла бути ти…
Емма нічого не відповіла.
- Розумієш? – витираючи сльози, продовжила Ганна. – Це ж могла бути ти! Якби ти тоді виграла, то ми б більше ніколи тебе не побачили…
- Не кажи так, - промовила Ліна. – Може, ще вдасться знайти Ірину. Слідчі зараз перевіряють телефон Емми, щоб дізнатись, з якої країни вона дзвонила.
- Я тепер повинна дякувати Богові, що ти не перемогла на тому конкурсі! – пристрасно промовила Ганна. – Добре, що зламався той черевик!
Емма і Ліна одночасно переглянулися, так, наче в той момент у них виникли однакові думки. Емма посміхнулась.
- А я ще образилась на Нонну, коли вона мені сказала, що не хоче, щоб я перемогла, - сумно промовила Емма.
- І ти казала, що це вона наворожила, щоб черевик твій зламався, - промовила Ліна. – Виходить, якби не вона, то ти б зараз…
- І про Клаву з Русланом вона не збрехала, - промовила Емма.
Ганна опустила очі.
- І про іграшку...
- Що? – не зрозуміла Емма. – Що про іграшку?
- Я запитала у свого 323 про іграшку, яку він мені купив у дитячому магазині, - промовила Ганна.
- І що він тобі відповів?
- Сказав, що цю іграшку, насправді, купував одружений чоловік для свого чотирирічного сина, так як і сказала Нонна. Цей чоловік – це друг 323. Він віддав іграшку 323-ому, коли дізнався, що той іде на побачення.
Емма зітхнула.
- І щодо мене теж не помилилась, - промовила Ліна. - Нонна сказала, що не візьме з мене грошей, бо знає, хто я.
- А хто ти? – здивовано запитала Ганна.
- Я – графиня, - відповіла Ліна.
- Еміліє Красовська, вас викликають для дачі свідчень, - промовив чоловік.
Емма зі страхом в очах подивилася на своїх подруг. Ліна знизала плечима.
- Іди, - промовила Ганна. – Не переживай.
Емма відчинила двері і зайшла в кабінет слідчого.
- Сідайте, будь ласка, - не відриваючись від роботи, промовив слідчий.
Емма сіла на стілець.
- Емілія Красовська? – перепитав слідчий.
Емма махнула головою.
- Ось ваші свідчення щодо телефонної розмови з Іриною. Перечитайте, чи все правильно, та поставте внизу свій підпис.
Емма пробіглась очима по листку, де була описана її розмова.
- Отож, Еммо, - почав слідчий. – Що ви можете розказати нам з приводу конкурсу?
Емма розгублено подивилась на слідчого.
- Хто повідомив вам про цей злощасний конкурс?
- До нас в агентство прийшла жінка, - невпевнено почала Емма.
- Як її звали?
- Олена, - відповіла Емма.
63
- А прізвище?
- Я не знаю її…
- Вона не назвала вам свого прізвища?
- У неї просто ніхто не запитував.
Слідчий важко зітхнув, і подивився на свого помічника. Той лише усміхнувся.
- Вона сказала, що представляє агентство «Еліт-стиль», - продовжила Емма.
- А показала вона вам якусь ліцензію? Може, якісь документи про створення цього агентства? – запитав слідчий.
Емма сумно опустила очі.
- Господи, дівчино! – встаючи з-за столу, промовив слідчий. – Ви не знаєте ні прізвища тієї жінки, не знаєте, чи є така організація, якою вона прикривалася. І ви ладні були їхати з нею в іншу країну? Та чим же ви думали? Невже та корона така вже для вас важлива, що ви згодні заради неї податись на край світу?
- Я, мабуть, найдурніша модель в світі, - тихо прошепотіла Емма.
- Ну-у, принаймні, в чомусь ви перша!
В цей момент зайшов художник і віддав слідчому листок паперу.
- За словами вашої подруги Ганни був складений фотопортрет цієї Олени, - зітхнув слідчий. – Хоча власне, я сумніваюся, що її звати Олена.
Емма взяла в руки портрет.
- Так, все правильно. Тільки очі трохи вужчі. А так все правильно.
- А щодо фотографа, який приходив разом з нею, - нагадав слідчому помічник.
- Так, дійсно, - погодився слідчий. – Ви були знайомі з цим фотографом?
- Ні, - відповіла Емма. – Я, навіть, не знаю, як його звати. Я бачила його вперше.
- Ясно, - промовив слідчий. – Може, він, взагалі, і не фотограф…
- Ні, він точно фотограф, - заперечила Емма.
- Ви впевнені?
- Так. Він професіонал. Це точно. До речі, він дуже довго спілкувався з фотографом нашого агентства – Владом. Може, Влад щось про нього знає.
- Така інформація в нас вже є, - зітхнув слідчий. – Влада ми вже викликали, і він, мабуть, вже чекає своєї черги у коридорі. До речі, ми вже перевірили ваш телефон. Дзвінок був з Еміратів… І зовсім не з Італії.
Емма незворушно сиділа, не відриваючи погляду від підлоги.
Слідчий подивився на помічника.
- Все, моделей мені більше не треба! З них користі мало. Давай мені цього Влада.
Емма вийшла в коридор.
- Ну що, Еммо? – підбігши до подруги, запитала Ліна.
- Я така… нерозумна, не серйозна, - прошепотіла Емма. – Про що я тільки думала?
- Еммо, ніхто не думав про таке. Нікому і на думку таке не спало.
До Емми підійшов Влад.
- Привіт, Еммо.
- Влад… Тебе зараз покличуть давати свідчення про того фотографа.
- Я знаю, - відповів хлопець. – А ти не сумуй. Ти ж все одно не любила Ірину.
- Не любила… Але могла б зараз бути на її місці, - промовила Емма.
- Але ж доля розсудила інакше. Ти думала, що те, що ти впала на сцені – нещастя, а насправді, то був щасливий випадок.
- Так, - промовила Емма.
- Не сумуй, - продовжив Влад. – До речі, в мене твоя сережка. Я вже її відремонтував. Навіть, золото злегка почистив. Якби знав, що зустріну тебе тут, то взяв би її з собою.
Ліна уважно подивилася на Емму з подивом в очах.
- Яка сережка? – не зрозуміла Емма.
- Ну-у, золота, антикварна… Тобі хлопець твій подарував… Ну-у, ти ще казала, що тобі її якась подруга зламала. А я сказав, що в мене є друг – ювелір, який може її відремонтувати. Пам‟ятаєш?
64
- Пам‟ятаю, - тихо промовила Емма. – Вже усе згадала.
- А я її другу, навіть, не показував, - похвалився Влад. – Сам зробив.
- Влад Карнов, зайдіть до слідчого, - промовив помічник, прочинивши двері кабінету.
- Ну все, Еммо, бережи себе.
Емма стояла посеред коридору і дивилася на Ліну.
- Тільки не плач, - прошепотіла Ліна.
- Нонна наворожила мені правду про Клаву та Руслана, - промовила Емма, ледь стримуючи сльози. – А я… Їй не повірила. Вона наворожила правду Ганні… Вона врятувала мене від Еміратів, зламавши мій черевик. А я була така зла на неї. А ще я звинуватила її в крадіжці сережки, яку сама перед цим віддала ремонтувати. А вона її не крала…
З очей Емми потекли сльози. Ліна обійняла подругу.
- Вона допомогла тобі звільнитися від твого чоловіка, - крізь сльози шепотіла Емма. – А ще вона…
- Хочеш, підемо до неї? – запитала Ліна.
- Та вона, навіть, слухати мене не стане.
- А раптом стане… Пішли…
- Пане мер, - з порогу промовив Гордон. – Це нісенітниці!
- Сідай, - зацікавлено промовив Фадєєв.
Юрист сів на стілець навпроти.
- Це просто смішно! – продовжив Гордон. – Вони збираються подавати на суд? Та їх засміють на суді! В нашій країні, Слава Богу, немає жодного закону про повернення родинної власності. У них немає жодного шансу!
- А як же заповіти? Якщо скласти їх разом майно якраз і має перейти цій…
- Ліні Висоцькій, - доповнив Гордон. – Ні. Історично, ці документи мають велике значення. Але юридичну силу вони давно втратили.
- Це добре, - заспокоївшись, промовив мер.
- Але на вашому місці, я би не був дуже грубим з цією спадкоємицею та тими студентами. Телебачення, радіо, газети… Ця Ліна зі своєю дурнуватою подругою вже скрізь. Кажуть, вони дають по десять інтерв‟ю на день. А ще кажуть, вони… не дурні дівчата. У них розумні думки, хороші ідеї. Народ любить їх. Дивіться, щоб війна з ними не нашкодила вам на наступних виборах.
- Слухай, а де ти дістав цю інформацію? – зацікавлено запитав Остап у телефонну трубку.
- Ми перераховували державний бюджет за минулий рік. Я натрапив на цю інформацію і одразу згадав про твій суд. Може, ця інформація якось допоможе вам…
- Допоможе? – крикнув Остап. – Друже, та ти змінив весь хід судової справи. Я тобі дуже вдячний. А коли саме виділялися ці кошти?
- Рік назад, - відповів Андрій. – Зараз скажу точно… Липень, серпень… Одинадцять місяців назад…
- Сума не маленька, - усміхаючись, промовив Остап. – Але це зіграє на нашому боці.
- Добре, радий, що допоміг, бувай, - промовив Андрій.
- Бувай.
Емма і Ліна зайшли у під‟їзд. Біля квартири Нонни стояла невелика черга. Емма стала за якоюсь жінкою.
- Ти мовчазна, - промовила Ліна.
Емма нічого не відповіла.
- Хвилюєшся?
65
- Не знаю, що їй казати, як в очі дивитися, - промовила Емма. – Винувачу Руслана та Клаву за їх зраду, а сама – точно така зрадниця, як і вони. Не повірила подрузі, єдиній, яка намагалася бути зі мною щирою.
- Хочеш, я перша зайду, - запропонувала Ліна.
- Добре.
Квартира Нонни відчинилася і звідти вийшов чоловік.
- Добрий день, - ввічливо промовив він Еммі.
Емма, не пізнаючи його, проігнорувала привітання.
- А ви не пізнали мене? – ніяк не міг вгамуватися чоловік.
- Ні, - відповіла Емма.
- А я колись до вас у квартиру рвався, - посміхнувся чоловік. – Казав, що ворожка мене обдурила. І переплутав її квартиру з вашою! Пам‟ятаєте?
- Пам‟ятаю, - посміхнулась Емма. – А чого ж знову прийшли, якщо вона вас надурила?
- А вона мене не надурила. Все, що сказала, все збулося!
- Бачите, як вам тепер добре, - сумно посміхнулась Емма.
У Ліни задзвонив мобільний, і вона відійшла в сторону.
- Ліно, це Остап.
- Що сталося, Остапе?
- Я отримав таку інформацію! Аби ти лише знала!
- Яку інформацію? – не зрозуміла Ліна.
- Рік назад держава виділила гроші на реставрацію замку…
- Що?
- Так, з держбюджету було виділено гроші для реставрації замку в нашому місті, оскільки, ця будівля являється історичним надбанням нашої країни.
- Як я розумію, до замку ці гроші не дійшли, - посміхнулась Ліна.
- Як бачиш, - відповів Остап. – Стіни валяться, стеля обсипається… Але кого це цікавить? Через це і музей закрили два роки назад, бо знаходитись в замку небезпечно. Замок треба реставрувати і чим швидше, тим краще.
- А скільки грошей виділено на реставрацію? – запитала Ліна.
- Два мільйони…
- Два міль… Нічого собі! Та за такі гроші можна було три замки побудувати!
- Можна було хоча б один довести до ладу, - промовив Остап. – Але ці гроші явно пішли до чиєїсь кишені.
- Ясно, мені все ясно, - зітхнула Ліна. – Що ти збираєшся робити?
- Я віддав це адвокатові мого батька. Він сказав, що сьогодні мер отримає наш позов.
- Добре. Якщо щось станеться, дзвони, - промовила Ліна.
- Бувай.
Ліна підійшла до Емми.
- Хто там дзвонив? – запитала Емма.
- Це Остап.
- Щось сталося?
- Потім розповім, тобі зараз не про те треба думати. Все моя черга.
Ліна віддала Еммі куртку і зайшла в квартиру ворожки. За весь цей час в квартирі нічого не змінилося. Окрім столика та двох стільців в кімнаті більше нічого не було.
- Графине! – радісно промовила Нонна. – Сідайте.
- Дякую, - промовила Ліна.
Нонна уважно подивилася Ліні в очі.
- Я прийшла подякувати, - промовила Ліна. – За твоє ворожіння. Воно дуже допомогло мені.
- Я рада, що ти правильно його зрозуміла.
- Я хотіла чимось відплатити тобі, бо минулого разу ти не взяла з мене грошей.
- Ні, - посміхнулась Нонна. – Мені не потрібні від тебе гроші.
- А що потрібно?
66
- А ти впевнена, що зможеш мені це віддати? – посміхнулась Нонна.
- Так, упевнена.
- Якщо не впевнена, то краще зараз встань та іди.
- Я упевнена, - повторила Ліна.
- Добре, - прошепотіла Нонна. – Я хочу камінець твого прапрадідуся.
- Камінець?
- Той, що висів у нього на шиї…
- У мене його немає.
- Але скоро буде…
Ліна встала зі стільця і попрямувала до виходу.
Нонна дивилася їй вслід.
- Я сказала, що впевнена, - промовила біля порогу дівчина. – Я не змінила своєї думки. Як тільки в мене з‟явиться цей камінець, я віддам його тобі. Я не відмовляюсь від своїх слів.
- Ти ж графиня, - промовила Нонна.
Ліна вийшла за двері.
Емма стояла біля стіни.
- Заходь, - промовила Ліна.
Емма повільно підійшла до дверей і постукала.
Двері самі відчинилися. Перед тим, як зайти, Емма іще раз обернулась і сумно подивилась на подругу.
- Іди, - прошепотіла Ліна.
Нонна сиділа біля вікна і, навіть, не глянула, хто зайшов.
Емма сіла на стілець і сумно опустила очі. Декілька хвилин панувала тиша.
- Пробач мені, - нарешті тихо промовила вона.
Нонна не повернулася.
- Я знаю, ти, мабуть, не хочеш слухати це все…
- Не хочу…
Емма знову опустила очі.
- Я принесла тобі сережку, - тихо промовила Емма. – Я знаю, ти любиш антикварні речі.
Нонна зацікавлено повернула очі. Емма поклала сережку на стіл.
- А другу я віддам тобі пізніше. Вона поки що в ремонті.
- Добре, - промовила Нонна.
- Ти знаєш, я так цінувала ці сережки… Бо це був подарунок від мого коханого. Я думала про своє життя: у мене було все. Улюблена робота, хороші подруги, люблячий наречений. А потім з‟явилася ти, і все це враз зникло. Я думала, це ти винна, що все зникло. Я не знала, що ти лише відкрила мені очі, і показала, що, насправді, в мене нічого не було. Ні роботи, ні подруг, ні нареченого. Нічого. Я така… Одинока. Така нещаслива.
З очей Емми потекли сльози.
- За щастя треба платити! – промовила Нонна. – Потрібно щось втратити, щоб стати щасливою.
- Що втратити? – перепитала Емма. – У мене і так нічого немає.
- Ти можеш стати щасливою, але чи готова ти до того, щоб віддати за це щастя щось найцінніше в твоєму житті.
- Я готова, - впевнено відповіла Емма. – Я готова віддати усе, аби лише стати щасливою. Хоча б на мить зрозуміти, що таке щастя.
- Ти будеш щасливою, - промовила Нонна. – Я потім скажу тобі, коли саме…
- Скажи зараз, - крізь сльози прошепотіла Емма.
- Ні, - промовила Нонна. – Скажу, коли отримаю другу сережку.
- Ти отримаєш її, я обіцяю. Хочеш, я завтра ж тобі її принесу? Навіть, сьогодні…
- Ні, - посміхнулась Нонна. – Прийдеш до мене через декілька місяців… з сережкою.
- Я завтра прийду і принесу тобі її, - промовила Емма.
67
Вона поклала на стіл гроші і вийшла за двері.
Фадєєв нервово кинув позов на стіл.
- І що ви мені скажете? – звернувся він до Гордона.
Адвокат спокійно пройшовся по кімнаті.
- Теоретично, у них немає жодного шансу на цей замок, - промовив він. – Те, що та дівчина є нащадком і родичем графа – нічого їй не дає. У нас є діюча конституція, в якій чітко визначені ці позиції. Замок залишиться власністю міста, в цьому не сумнівайтесь! Але цей суд негативно зіграє на вашій репутації. Замок валиться. Музей закрито. Вони висунуть проти вас такі звинувачення, які стануть заголовками всіх газет. Ви закрили людям доступ до їх історії, музей знаходиться в жахливому стані, а ви нічого з цим не робите. Мало того, їм відомо про гроші, які виділила держава. Ось про що завтра напишуть газети.
- Що ви пропонуєте мені робити? – розгублено запитав мер.
- Вирішуйте цю проблему з ними. Без адвокатів, без посередників. Лише ви і вони. Зрозумійте, вони діти. Купіть дитині морозиво, а вона за це прибере вам кімнату. Розумієте, про що я?
Емма та Ліна вийшли на вулицю.
- Ну як, стало легше? – вдихнувши повітря, запитала Ліна.
Емма посміхнулась.
- Мабуть…
- Що вона сказала тобі? – поцікавилась Ліна.
- Сказала, що скоро я буду щасливою. Тільки поки не сказала, коли саме…
- Це нічого, - посміхнулась Ліна. – А чому не сказала?
- Скаже, коли отримає другу сережку.
Ліна здивовано подивилась на Емму.
- Ти віддаси їй сережку? Невже ти нарешті їй віриш?
- Вірю, - палко відмовила Емма. – Вірю всім серцем. І віддам їй ту сережку, для мене ж вона, все одно, вже нічого не означає.
- Слухай, - раптом перебила Ліна. – Здається, то машина Остапа.
- Так, - погодилась Емма. – До речі, чого він сьогодні дзвонив?
- На наш замок були виділені немалі кошти на реставрацію, - посміхнулась Ліна.
Емма вийшла на край тротуару, так, щоб Остап її помітив.
- І де зараз ці гроші? – поцікавилась Емма.
- От і мені цікаво, - посміхнулась Ліна.
Остап зупинив машину біля дівчат.
- Графине, - ввічливо промовив він, виходячи з машини. – Дозвольте вас привітати з перемогою.
Ліна засміялась.
- Вітаю, - продовжив Остап. – Вони злякалися!
- Злякалися? – перепитала Емма.
- Так, - впевнено відповів хлопець. – Вони бояться суду. Я так граціозно і впевнено кинув їм цей позов на стіл, що вони тепер благають нас дати їм шанс домовитися без суду.
- А нам це підходить набагато більше, ніж боротися з ними в суді, - промовила Ліна.
- Звичайно, - погодився Остап. – Їм варто лише відкрити конституцію, і ми вже програли.
- Мені здається, вони не стільки бояться втратити замок, скільки бояться заплямованої репутації, - промовила Ліна.
- Вони знають, народ на нашій стороні.
- Що ж, ми поговоримо з ними, - посміхнулась Ліна. – Ти ж підеш з нами, Остапе?
- Звичайно, як же я таке пропущу? До речі, адвокат мого батька радо нам допоможе. Я думаю, слід взяти його з собою.
68
- А Карла, Максим, може, їх візьмемо? – запитала Емма.
Остап зітхнув.
- Що, ти посварився з ними? – здивувалась Ліна.
- Ні, що ви. Просто скоро захист наших робіт. Вони переживають, готуються. Я щодня їм повторюю, що мій батько - декан факультету, і що переживати немає сенсу. Нам все одно поставлять «відмінно». Я це точно знаю.
- Вам би поставили «відмінно» і без декана, - посміхнулась Емма. – Ви би бачили, з якою пристрастю в очах ви проводили пошуки графині. Або коли ти знайшов другий заповіт. Пам‟ятаєш, як ти зрадів?
Остап засміявся.
- Може й, так.
- Ти можеш назвати цю справу справою свого життя, - посміхнулась Емма.
- От іще тільки суд виграю, тоді й назву.
В кабінет зайшла Рената. Фадєєв та Гордон на секунду замовчали. Рената сіла в крісло.
- Я тільки-но говорив з Остапом по телефону, - пояснив Гордон Ренаті, вводячи її в стан справ. – Здається, він погодився піти нам на зустріч.
- А що ми можемо їм запропонувати? – продовжив Фадєєв.
- Я думаю… Може, просто поговорити з ними. Вони ж діти, - промовив Гордон.
- Це точно, - погодилась Рената. – Вони діти. Ось тільки татусь Завацького давно не дитина. Він вирішує там все. Я думаю, це він порадив їм іти на суд.
Фадєєв уважно подивився на жінку.
- А хто його тато?
- Декан археологічного факультету, - відповіла Рената. – Його адвокат збирається представляти інтереси цієї графині на суді.
- Декан факультету? – засміявся мер, піднявши телефонну трубку. – Ну так ми швидко розберемося з ним.
Остап зупинив машину біля під„їзду Емми.
Емма та Ліна вийшли із машини.
- Бувай, Остапе.
- Дякуємо, що підвіз.
Дівчата мовчки провели поглядом від‟їжджаючу машину.
- Неймовірно, - нарешті промовила Емма.
- Що? – не зрозуміла Ліна.
- Просто… Просто, коли все це починалося, ця вся історія про замок, я і подумати не могла, що все дійсно дійде до суду.
- У нас просто немає іншого виходу, - посміхнулась Ліна.
- Знаю, я знаю, - зітхнула Емма. – Просто тепер я нарешті зрозуміла, чому доля обрала графинею тебе, а не мене…
Дівчата зайшли в квартиру.
- Я думаю, ти теж була б хорошою графинею, - промовила Ліна.
- Тобі так здається, - прошепотіла Емма. – Це лише на перший погляд. Ти знаєш, якби я стала графинею, я б ніколи і не подумала відвойовувати цей замок. Ти стільки думаєш про цього графа, про його життя, чому він помер, чи кохала його дружина, чи зраджував він їй. А мене все це б ніколи не цікавило. Мабуть, все, що я спробувала б зробити, це пробитися з допомогою свого статусу графині на якийсь конкурс краси. А про замок я б, мабуть, взагалі, забула. Бачиш, не краса, а розум врятує світ.
Ліна подивилася на Емму.
- Просто у тебе є своя мета, - втішила вона Емму. – Чітко визначена мета. Ти хочеш стати моделлю.
- Хіба це мета. Правду казала Нонна, я просто кручу задом перед камерами, рекламуючи своє тіло.
69
- Це ти зараз так говориш, - посміхнулась Ліна. – Поки немає ніяких конкурсів.
Емма посміхнулась.
- Може, це й не дуже хороший спосіб заробляти гроші, - продовжила Ліна, - але ж тобі це подобається. Ти ж мріяла про це з дитинства. То замість того, щоб сидіти і переконувати себе в тому, що це тобі не підходить, краще б поставила б собі ціль і намагалася б її досягти.
2
Було близько другої. Подзвонив телефон. Емма підняла трубку.
- Еммо, - почувся стурбований чоловічий голос.
- Остапе, що сталося?
- Мого батька звинуватили у хабарництві… Він зараз знаходиться у відділку…
- Боже, коли це сталося?
- Вранці, я сам тільки-но дізнався. Зараз поїду туди.
- Поїхати з тобою? – запропонувала Емма. – Хочеш, я можу поїхати?
- Ні, не треба. Мені і так дуже соромно, - промовив Остап.
- Остапе…
- Еммо, передай, будь ласка, Ліні, що адвокат батька не зможе тепер представляти її інтереси. Ви ж розумієте, у нього і так справ тепер буде багато.
- Ясно. Я передам, - промовила Емма.
- Це ж нічого? Вона не образиться?
- Ліна? Ну звісно ж, ні. Вона все зрозуміє, я впевнена.
- І я, мабуть, теж не зможу вам допомогти…
- Нічого, Остапе. Все нормально. Ти не хвилюйся, вирішуй там свої справи.
Емма поклала трубку і сумно подивилася на Ліну.
- Що там сталося? – запитала Ліна.
- Остапового батька звинуватили в хабарництві, - відповіла Емма.
- А він дійсно брав той хабар? – здивувалася Ліна.
- Не знаю… Я не спитала. Мабуть.
- Бідний Остап, - прошепотіла Ліна.
- Тепер він не зможе нам допомогти, - продовжила Емма. – І адвокат його батька теж.
- Нічого, - сумно відповіла Ліна. – Ми і самі впораємось.
- Як? – здивувалась Емма. – Завтра зустріч з мером та його адвокатами. Як ми за такий короткий термін знайдемо хорошого адвоката і введемо його в курс справи? До того ж, який це адвокат згодиться виступати проти мера.
- А нам не потрібен адвокат, - впевнено промовила Ліна. – Я сама піду до мера. Просто зараз.
- Так. Тут все правильно, - промовив викладач. – Тільки в цьому розділі потрібно замінити схему замку. Бо дуже погана ксерокопія.
- Ми замінимо, - промовила Карла. – Просто всі документи дуже старі, тому і якість ксероксу погана.
- Я розумію, - промовив викладач. – Але на цій схемі, взагалі, нічого не видно.
- Максим відсканував цей листок і зробив комп„ютерну обробку, - продовжила звітувати Карла. – Максиме, де той листочок, над яким ти вчора працював?
Максим вийняв з файлу роздрукований на комп„ютері листок, із зображенням схеми замку Полонезького.
- Ось це я розумію схема, - задоволено промовив викладач.
Карла полегшено зітхнула.
- Далі, - гортаючи сторінки, задумливо промовив викладач. – Ось, тут треба виправити. Цю половину розділу треба, взагалі, забрати. Це ж науково дослідна робота, а не твір на вільну тему. Тут теж треба забрати. Це ж, як історичний документ! Твої думки тут нікому не потрібні! Свої думки розкажеш завтра на захисті.
70
- Добре, - промовила Карла. – Зараз ми все виправимо.
- Ну, виправляйте, - промовив історик, ставлячи в товстому блокноті якусь помітку. – До захисту ви вже допущені.
Максим і Карла сіли за стіл.
- Галино, підходь зі своєю роботою, - голосно промовив викладач. – Якщо це можна назвати роботою.
Галина невпевнено піднялася зі стільця і вийшла до дошки.
- Де той розділ, в якому ведеться дослідна робота? – суворо крикнув викладач. – Де він, Галино?
Галина опустила очі.
- Де твої дослідження? Чому у Карли та Максима цей розділ досліджень по об„єму такий, як у тебе вся робота? Чому одні студенти мають працювати, а інші байдикують? Якщо я сьогодні ввечері не побачу цього розділу, я не допущу тебе до захисту. Ти зрозуміла? Сьогодні ввечері останній термін!
Галина сіла за свій стіл. З її очей покапали сльози.
Карла нахилилася до подруги.
- Не плач, Галино. Тебе допустять.
- Іди до біса, - нервово крикнула Галина.
- Чого ти кричиш? – не зрозуміла Карла. – Хіба я винна?
- А хто винен? – перепитала Галина. – Якби ви не писали про це дослідження замку, то викладач не чіплявся б до всіх інших.
- То треба було працювати, так, як ми! – образилась Карла. – Ми день і ніч працювали.
- У мене робота по будинку, в якому жив Гектор Симон. Там уже кожен міліметр підлоги досліджено! Що мені було досліджувати? Супермаркети навколо того будинку?
- Ну то треба було вибрати якусь іншу споруду!
- А ти думаєш, дуже комусь хочеться працювати зі студентом археологом. Будинок Симона – це єдине місце, де мене погодились взяти на роботу. А в інших місцях мене і слухати ніхто не хотів. Добре, що у Завацького такий впливовий тато, що вам скрізь була дорога відкрита. Ви могли собі вибрати будь-яку будівлю, навіть, білий дім в Вашингтоні.
- А чи знаєш ти, - розлючено крикнула Карла, - скільки ми наслухались перед тим, як нас пустили в цей замок. Ми там з усіма пересварились! Навіть, з людьми мера!
- Але ж ви написали перший розділ! То чого жалієтесь?
- Дівчата на останній парті, - не витримавши сварки, крикнув викладач. – Може, ви на перерві свої справи вирішуватимете? Ви заважаєте працювати.
Дівчата замовкли. Викладач знову сів за стіл.
- Мені все ясно, - шепотом промовила Карла. – З тобою даремно сперечатися. Ти просто заздрісна, невдячна подруга.
- Заздрісна і невдячна? – посміхнулась Галина. – Було б кому заздрити! Подивимось, хто сміятиметься останній, коли завтра, замість декана Завацького, головою екзаменаційної комісії буде хтось інший.
- З чого б це раптом? – недовірливо перепитала Карла.
- Бо нашого декана сьогодні вранці застукали з хабаром в руках.
Карла злякано подивилася на Галину.
- Не може такого бути! Завацький не брав хабарів! Це все дурні плітки.
- Може, й плітки, - спокійно продовжила Галина. – Та тільки тепер наш університет знаходиться під суворим наглядом і контролем. Всі викладачі розлючені на декана. Я думаю, коли ви завтра захищатиметесь, то вони обов„язково відреагують на те, що в вашій підгрупі знаходиться син декана. Ви отримаєте самі низькі бали!
- Це неправда! – крикнула Карла.
Вона встала і швидко вибігла з аудиторії.
Викладач здивовано підняв голову.
71
- Що сталося? – не зрозумів він. – Що таке з Карлою?
- Можна я піду з„ясую? – піднявши руку, запитав Максим.
- Будь ласка, Максиме, - промовив викладач.
Максим вийшов з аудиторії. Біля вікна стояла Карла і била кулаком по підвіконню.
- Карло, ти чого?
- Стільки праці, - шепотіла Карла. – І все коту під хвіст. Отримаємо найнижчі бали і жодна фірма не візьме нас працювати.
- Карло, та ти що, повірила цій дурепі? – обійнявши Карлу, здивувався Макс. – Та вона із заздрості так, Карло. Її ж, взагалі, не допустять.
- Максе, а якщо все це правда! На нас же завтра всі викладачі відіграються! Батько Остапа заплямував честь університету. Тепер всіх викладачів перевірятимуть, за усіма наглядатимуть! Кому це сподобається?
- Карло, та це брехня?
- Брехня? – крикнула Карла. – А я зараз перевірю, яка це брехня.
Карла швидко піднялася сходами на поверх вище. Макс ледь встигав бігти за нею.
Добігши до кінця коридору, Карла впевнено постукала у двері з написом «Декан археологічного факультету М.А. Завацький».
- Вибачте, а є декан?
В кабінеті сиділо двоє людей в службовій формі та ректор університету.
- Ні, - зніяковіло промовив ректор.
- А коли він буде? – наївно запитала Карла.
- Поки що, невідомо коли. Він взяв лікарняний.
- Точно? – перепитала Карла.
- Точно, - відповів ректор.
Карла зачинила двері.
- Бачиш? – крикнула вона Максу. – Бачиш? Вони просто приховують це від нас! А насправді, Завацький давно у в„язниці. А ми ще дивувалися, чого Остап в такий важливий день не прийшов до університету. Завтра захист, а він десь гуляє! А він не гуляє, може, вони його допитують!
- Карло, - обнявши подругу, прошепотів Макс. – Все буде добре.
- Я вже відчуваю, як нам завтра буде “добре”, - нервово проговорила Карла.
З її очей потекли сльози.
- Кар„єра археологів скінчилася, - крізь сльози шепотіла вона. – Наш зоряний час завершився, і з зірок університету ми перетворилися у ворогів народу.
Максим сів на підлогу і взявся руками за голову. Карла сіла поруч.
- Ти замастиш сукню, - промовив Максим Карлі.
- Мені вже байдуже, - не піднімаючи голови, відповіла Карла. – Якби ж не цей Остап в нашій підгрупі… Якби не він… То в нас би були такі шанси!
- Слухай, - перебив Карлу Максим. – А може, він завтра теж не прийде! Якщо в нього сьогодні не вийшло, може, і завтра теж не вийде! І ми захищатимемось удвох.
Карла весело подивилась на Макса і раптом знову сумно опустила очі.
- Нічого не вийде, Максе. На нашій роботі все одно буде написано три прізвища, і серед них, в будь-якому випадку, буде Завацький.
- А ми не писатимемо його прізвище! – раптом промовив Максим.
- Не писатимемо? А хіба так можна?
- А чого не можна? – весело промовив Макс. – Ми скажемо, що ми самі зробили всю роботу, а він і пальцем не поворухнув. Чого ми маємо його вписувати?
- А як же Остап? Він же не отримає диплома?
- Не отримає, - погодився Максим. – А якщо ми впишемо його прізвище, то ніхто з нас трьох не отримає диплома!
- Я не знаю, чи правильно це, - розгублено промовила Карла. – Це якось… не людяно…
72
- А людяно брати хабарі? – розлючено промовив Максим і іронічно додав: - Але ми, звичайно ж, перш за все керуватимемось людяністю. Що з того, що ми отримаємо найнижчі бали і потім не зможемо знайти роботу. Головне, що ми вчинимо по совісті. А через три дні батько Остапа відкупиться від тих прокурорів і повернеться на свою посаду. Знайде для Остапа гарну роботу. А ми теж знайдемо собі роботу! Двірниками!
- Добре, - різко промовила Карла. – Іди передрукуй титульну сторінку…
- Я правильно зрозумів, - перепитав Максим. – Передрукувати без прізвища Завацький?
Карла махнула головою.
- Алло, добрий день, - промовила Емма. – А мені потрібен Влад.
- Добрий день, - відповів жіночий голос, - а його немає. Щось передати йому?
- Це йому телефонує дівчина з модельного агентства. Я віддавала йому сережку, щоб він відремонтував. Хотіла зустрітися з ним і забрати її.
- Дуже шкода, але він поїхав у відрядження на зйомки. Десь на кілька місяців.
- На кілька місяців? – здивувалась Емма.
- А вам дуже терміново треба ця сережка?
- Ні, - відповіла Емма. – Не треба. Я можу почекати.
Емма поклала трубку і закрила очі. Вона згадала, як Нонна сказала їй, щоб вона принесла сережку через кілька місяців. Емма посміхнулась. Вона знала, що сережка допоможе їй дізнатися, коли вона стане щасливою. Боже, як же довго ще чекати. А ще треба буде щось втратити. Щось цінне. Тільки що? У неї ж і так нічого немає. Ні друзів, ні сім„ї, ні коханого, ні роботи. Може, краса. Але заради щастя можна пожертвувати і красою.
- Пане Фадєєв, до вас Ліна Висоцька?
- Ліна Висоцька? – здивовано перепитав мер. – Але ж ми домовлялися про зустріч на завтра.
- Сказати, щоб прийшла завтра? – перепитала секретар.
- Ні, ні, що ви! Запропонуйте поки що графині чаю, скажіть, нехай зачекає декілька хвилин. А поки що покличте до мене Гордона. Але зробіть так, щоб він зайшов до мене в кабінет непомітно.
- Це не можливо, пане мер.
- Яке це, неможливо? Вигадайте щось!
Через дві хвилини Гордон задихано постукав у балкон кабінету мера.
Мер швидко відчинив двері балкону..
- Добре, що в твій кабінет ведуть пожежні сходи, - задихано промовив Гордон. – Твоя охорона мене ледь не пристрелила. Добре, що твоя Лариса вчасно їм подзвонила.
Мер посміхнувся і закрив балкон.
- Що сталося? Я вже був на півдороги додому.
- Вона прийшла! – пошепки промовив Фадєєв.
- Прийшла? Хто?
- Графиня. Вона в коридорі.
- О боже, ми ж іще не готові!
- Ми не можемо примусити її довго чекати, - стурбовано промовив мер.
- Ну що ж, - посміхнувся Гордон. – Тоді діятимемо за попередньо складеним планом.
- Це хороший план, - посміхнувся мер. – Він має подіяти. Ларисо, запросіть графиню Висоцьку до мене.
Ліна зайшла в кабінет і мовчки сіла навпроти Фадєєва.
- Кави? – ввічливо запитав мер.
- Ні, дякую, - відповіла Ліна. – Поки ваш адвокат ліз по пожежній драбині, я вже встигла випити чаю в кав‟ярні через дорогу.
73
Мер і Гордон ввічливо посміхнулись.
- А де ваш адвокат? – запитав Гордон.
- Мій адвокат бере участь у важливішій справі, - відповіла Ліна.
- Справа про хабарництво, - промовив мер. – Я чув про це. Не може бути, щоб пан Завацький – декан археологічного факультету, вельми шанована особа, брав хабарі.
- Я теж у це не вірю, - погодилась Ліна.
- Його затримали? – запитав Фадєєв.
- Так, він досі у відділку.
- Досі у відділку? – зробивши здивовані очі, голосно проговорив Фадєєв. – Як вони можуть! Боже, один мій дзвінок і його негайно відпустять та закриють цю безглузду, смішну справу, - промовив мер, беручи в руки телефон.
- Не треба, - різко відповіла Ліна.
- Ні? – перепитав Фадєєв.
- Ні, - повторила Ліна.
Мер та адвокат здивовано переглянулися.
- Пані Висоцька, - промовив Гордон. – А ви - лицемірна особа. Остап Завацький – ваш добрий друг. Його батько потрапив у халепу, а ви, навіть, не намагаєтесь допомогти.
- Ви хочете мене купити? – запитала Ліна.
- Ми хочемо домовитись! – промовив Гордон. – Пан Фадєєв, дійсно, може вам допомогти. А ви взамін просто не будете псувати йому репутацію.
- Один лише мій дзвінок, - додав Фадєєв, - і батько вашого друга на волі.
- Пане Фадєєв, - встаючи зі стільця, промовила Ліна. – Ви, перш за все, маєте представляти не свої інтереси, а інтереси народу. Ви маєте контролювати законність, правопорядок у місті. А натомість, зараз пропонуєте мені звільнити злодія, хабарника, людину, яка порушила закон.
- Але ж ви самі сказали, що він не винен, - заперечив мер.
- Якщо він не винен, його виправдають. Правда ж? Навіщо тиснути на органи правопорядку, примушувати їх когось відпускати. Вони самі все з„ясують, хто винен, а хто ні. А може, пан Завацький дійсно бере хабарі. Тоді він має понести покарання, як приклад, для всіх інших.
Мер розгублено подивився на Гордона.
- Добре, поговоримо про справи, - запропонував мер.
- Поговоримо.
- Давайте перш за все з„ясуємо, хто що від кого хоче, - запропонував Гордон.
- А хіба ми не ясно висловились в позові? – посміхнулась Ліна. – Ми хочемо отримати замок! Я хочу отримати свій замок, який по праву належить мені та моїй родині.
- Він вам не належить, - промовив Гордон.
- Ви хотіли відмінити суд, і пропонували мені домовитись, - промовила Ліна. – Як я розумію, домовитись нам не вдасться.
Мер відвернувся і відійшов до вікна.
- Панно, якщо ви створюватимете нам проблеми…
- «Мені погрожує мер»! – засміялась Ліна. – Як вам заголовок для газети?
Ліна встала зі стільця і вийшла за двері.
- Боже, як же мені не треба цей суд. Це ж кінець моїй кар„єрі.
- Кінець, - підтвердив Гордон.
Подзвонив телефон. Емма підняла трубку.
- Еммо, привіт.
- Остапе, як ти?
- Нічого, нормально.
- Як батько?
- Залишився у відділку на ніч. Його не відпускають.
74
- Який жах.
- А де Ліна?
- Ліна поїхала до мера, - відповіла Емма. – Вирішила поїхати сьогодні.
- Це правильно, - промовив Остап. – Може, сьогодні вони будуть не такими підготовленими до зустрічі з нею.
- Може, - зітхнула Емма. – Але домовитись без адвоката навряд чи вдасться…
- Я відчуваю себе винним. Мені здається, це все через мене, через мого батька. Тепер ви програєте справу… Без адвоката у вас все одно нічого не вийде.
- Остапе, не переживай так. Ми знайдемо іншого адвоката.
Остап засміявся.
- Чого ти смієшся? – не зрозуміла Емма. – Ти що, думаєш всі адвокати настільки бояться мера, що жоден не виступить проти нього на суді? Наприклад, я в цьому дуже сумніваюся. Завжди знайдеться людина, яка щиро віддана своїй роботі!
- До чого тут це, Еммо? – зітхнув Остап. – Ти знаходишся надто далеко від цієї сфери бізнесу, щоб зрозуміти, як все відбувається насправді. Всі суди давно куплені. Кожний адвокат ще до початку засідання суду уже знає програє його клієнт чи виграє. Бо все вирішено за нього. Він лише отримує накази згори.
- Я не можу повірити в таке, - сумно прошепотіла Емма.
- Тобі хочеться вірити, що все не так. Я розумію. Ти платиш адвокатові останні гроші і думаєш, що в його інтересах виграти цю справу. А насправді, йому давно заплатили вдесятеро більше, щоб він її програв.
- Ти думаєш, у нас немає шансів? – запитала Емма.
- Я не знаю… Я хочу вірити, що все не так. Але…
- Мені стає страшно…
- А мені ніколи не було страшно! – промовив Остап. – Я завжди вірив у все найкраще. Вірив, як дурень, що все буде добре. У мене все завжди виходило, і я думав це через те, що я життєрадісний оптиміст. А насправді… Все це не так. За останній день я пережив більше, ніж за все своє життя. Мій тато у відділку за злочин. А я, навіть, не знаю, чи сам вірю в його невинність. Справа, яку я вважав найважливішою в своєму житті – нездійсненна. А все через те, що всі адвокати куплені на десять років вперед. Моє навчання… Все прах…
Остап замовчав.
- Що з навчанням? – запитала Емма. – Викладачі зненавиділи тебе через вчинок батька?
- Якби проблема була лише в цьому… Карла та Макс не вписали мого імені в роботу. Написали лише свої прізвища, ніби самі провели всі дослідження, без мене…
- Боже, як же вони посміли? Ти ж стільки всього зробив!
- Еммо, навіть, не кажи нічого. Я і так ледь стримуюсь, щоб не плакати…
- І що тепер?
- Тепер? Тепер… Нічого! Для мене закінчилося навчання. Мені не видадуть той клятий диплом, поки я не здам цю довбану наукову роботу. А що мені здавати? У мене нічого немає. Я все віддав Карлі! Всі документи, заповіти…
- Вони не могли так вчинити. Може, це помилка?
- Навряд. Я двічі дзвонив на кафедру, щоб дізнатися, чи я допущений. Називав своє прізвище… І нічого.
- А, може, ми встигнемо щось придумати? Коли у тебе захист?
- Завтра вранці, - промовив Остап. – Ми вже нічого не встигнемо.
Емма зітхнула.
- Добре, Еммо. Дякую, що вислухала мене.
- Якби ж від цього щось змінилося, - прошепотіла Емма. – Бувай, Остапе. Не сумуй.
- Максиме, Карло, добре, що застав вас, - промовив викладач, зайшовши в аудиторію. – Я думав, всі вже розійшлися.
75
- А ми вирішили разом підготуватися до завтрашнього захисту, - промовила Карла.
- Я хотів вас запитати, - промовив викладач, закриваючи за собою двері. – А хіба Завацький не проводив з вами дослідницьку роботу? Хіба вас було не троє?
Карла моторошно подивилась на Максима. Максим зніяковіло опустив голову.
- Ми… Взагалі-то… Так, - невпевнено почала Карла. – Взагалі-то, так і є. З самого початку нас було троє в підгрупі. Але працювали ми лише вдвох. Остап нам не допомагав…
- Навіть, не цікавився, що ми робимо, - додав Максим.
- Ми йому дзвонили, - продовжила Карла. – Казали, щоб він хоч би з документами ознайомився, а він сказав, що і так отримає диплом.
- Ясно, - промовив викладач. – Мені все зрозуміло. Він такий самий нахабний, як і його батько.
Максим та Карла закивали головами, ніби саме це і хотіли сказати.
- Його батько зганьбив наш університет на всю країну, - продовжив викладач. – Думав, йому все минеться. Але ж, ні! На гарячому спіймали. А синочок його – весь в нього. Думав, битиме байдики, а йому все одно дадуть диплом! Але в світі не все вирішують гроші, як би їм цього не хотілося. В світі ще є такі поняття, як справедливість і чесність!
Максим та Карла продовжували кивати головами.
Викладач вийшов з аудиторії.
- Бачиш, Карло, - весело промовив Максим. – У нас все вийшло! Він нам повірив.
Карла радісно подивилась на Максима.
- Завтра ми усім їм покажемо! – промовила вона.
- Порвемо завтра всіх!
Ліна відчинила двері з написом «Юридична допомога».
- Вибачте, - ввічливо промовила вона. – Мені потрібен Франц Теофілович.
Секретар уважно подивилася на дівчину, потім здивовано глянула на годинник.
- Пані, вам призначена зустріч? – запитала вона.
- Ні, - відповіла Ліна.
- Тоді приходьте завтра.
- Ні, мені потрібно сьогодні. Це терміново.
Секретар встала з-за столу і попрямувала в кабінет адвоката.
- Я повідомлю, що ви прийшли. Але навряд, в такий час він вас прийме. Як вас представити?
- Ліна. Ліна Висоцька.
Почувши ім„я секретар здригнулася.
- Графине… Боже, пробачте, я не пізнала вас одразу.
Ліна посміхнулась.
- Вам чаю, кави…
- Ні, ви краще домовтесь про зустріч з Францом Теофіловичем.
- Одну хвилинку.
Секретарка швидко забігла до кабінету і вже через дві хвилини вибігла з широкою посмішкою.
- Заходьте, пані графине. Адвокат чекає на вас.
Ліна повільними кроками зайшла в кабінет. Секретар зачинила за нею двері.
За столом сидів поважний чоловік років шістдесяти в товстезних окулярах. Ліна сіла навпроти нього.
- Я знаю, навіщо ти прийшла, - промовив адвокат.
- Це добре, - посміхнулась Ліна. – Ви знайомі з моєю справою?
- Мені здається, з нею знайоме вже все місто, графине.
Ліна посміхнулась.
76
- Я – найкращий адвокат в цьому маленькому містечку, а може, і у всій країні. Я знав, що ти прийдеш до мене. Тільки не знав коли, - промовив Франц. – Тому я вже зробив собі деякі помітки.
- Це означає, що ви візьметесь за мою справу? – запитала Ліна.
Адвокат зітхнув.
- Взятися за справу, наперед знаючи, що вона програшна – справа нелегка!
- Програшна? – здивувалася Ліна. – Але з вами вона не може бути програшною. Ви - найкращий адвокат. Хіба я дарма проїхала таку дорогу?
- Графине, справа програшна. Це відомо всім! – впевнено промовив адвокат. – Питання в тому, скільки ти хочеш отримати грошей.
- Грошей? Яких грошей? – крикнула Ліна. – Навіщо ж мені гроші?
- А хіба це все не через гроші? – знімаючи окуляри, спокійно запитав Франц.
- Я хочу повернути свій замок. Власність моєї родини! Мені нічиї гроші не потрібні.
- Та ніхто не віддасть тобі того замку! Ти не маєш на нього ніякого права!
- А я для того і наймаю вас, щоб ви довели, що в мене це право є!
- Господи, графине! – зітхнув адвокат. – Ти не виграєш цю справу. Наше основне завдання – це домовитись з ними. Вони частково задовольняють наше прохання, ми частково їхнє. Моя робота полягає в тому, щоб ця домовленість була якнайвигіднішою для тебе. Але не більше!
- Франце Теофіловичу, - тихо промовила Ліна. – Все місто вірить у мене, у мою перемогу. Як же так, що та людина, яка представлятиме мої інтереси на суді, не вірить у це. Як же можна вести справу, наперед знаючи, що вона провальна.
- Це наша робота, - посміхнувся адвокат.
- Чому ж мій перший адвокат вірив у мою перемогу, а ви - ні?
- Він не вірив… Він просто не казав тобі всієї правди. А я з тобою щирий. Не надійся даремно. Ти програєш. Краще домовся з ними зараз, поки вони тобі це ще пропонують. Бо коли ти програєш суд, вони тобі вже нічого не будуть винні.
Ліна опустила очі і мовчки вийшла з кабінету.
На її очах були сльози. Як же так? Все куплено. Все вирішено наперед, а від нас, простих людей, давно нічого не залежить. Нам хочеться вірити в слово «правосуддя», хочеться вірити, що там все чесно, все справедливо. Бо це Суд. А насправді…
- Графине, - тихо промовила секретар. – Не сумуйте. Я знаю, ви обов„язково виграєте цю справу. От побачите. Ці кляті чиновники занедбали наше місто. Парки, алеї – усе перетворилося в безкрайні супермаркети і рекламні щити. А замки, пам„ятники архітектури, музеї… Їх це, взагалі, не цікавить. Їм аби гроші гребти. А ви – інша. Ви – не така. Ви не про гроші думаєте. Ви про людей думаєте, про культуру, про духовність. Саме тому ви і мусите перемогти.
Ліна нічого не відповіла і мовчки вийшла на вулицю.
Тепер вона знала напевно, що програє цю справу. Що не отримає ніякого замку, що не зробить з нього музей, що туди не приходитимуть школярі, і ніхто не розповідатиме їм легенди про кохання графа Полонезького. Бо все вирішено наперед! Все куплено наперед. І навіть, справедливість теж куплена. І перемагає той, у кого вищий чин, чи той, у кого є зв„язки, або просто той, у кого більше грошей. І все тут зрозуміло. Тільки як же пояснити це простій жінці, звичайній секретарці, яка щодня ходить на роботу, яка працює з ранку до ночі, і щиро вірить, що колись вона отримає винагороду за свою невтомну працю, що колись запанує справедливість, і що колись просто буде жити краще.
Ліна зайшла у відкриту квартиру Емми. Емма сиділа на кухні і пила чай.
- Я хвилювалася за тебе, - промовила Емма, побачивши Ліну.
- Я така втомлена, - тихо прошепотіла Ліна. – Я не хочу нічого. Навіть, жити не хочу.
- Ти мусиш, - посміхнулась Емма. – Ти ще потрібна нашому місту.
Ліна сіла за стіл.
77
- Я просто… Просто не знаю, що мені робити. Всі знімають мене на камери, беруть інтерв„ю. Люди дивляться на мене з такою щирою надією в очах. Наче я маю щось змінити. Мабуть, я – єдина надія, яка в них залишилась. А я… А я безсила щось змінити! Від мене нічого не залежить. І що мені з цим робити? Як дивитися в очі своєму народові?
- Ти, навіть, вже говориш, як королева, - посміхнулась Емма.
- Мене дістало усе! Мій телефон дзвонить мільйон разів на день. Мій чоловік закидав мене листами про те, що не віддасть мені жодної речі зі своєї квартири. Таке враження, що я від нього чогось вимагала.
- Він просто хоче, щоб ти знову згадала про його існування, - промовила Емма.
- Мені здається, весь світ обертається навколо мене! Мені, навіть, здається, що батька Остапа заарештували спеціально, щоб примусити мене заспокоїтись. Наче хтось шукає проти мене зброю…
- А ти знаєш, - наливаючи іще одну чашку чаю, промовила Емма. – Карла та Максим присвоїли всю дослідницьку роботу собі, і не вписали імені Остапа. Тепер Остап не отримає диплом…
- І це теж через мене… Бо якби не заарештували його батька, цього б не сталося.
- Може, ти тут ні до чого, - втішаючи, промовила Емма. – Може, він дійсно брав хабарі.
Був ранок. В аудиторії зібралися студенти. Сьогодні у них визначний день – день захисту найсерйознішої роботи в їхньому житті. Голова комісії сидів за столом і підписував якісь папери. В аудиторії було тихо. Всі студенти гортали сторінки своїх робіт, намагаючись вичитати там щось таке, що допоможе їм захиститися.
- Він прийшов, - нахилившись до Максима, прошепотіла Карла.
- Хто? – здивовано перепитав Макс, відірвавши голову від своєї роботи. – А-а-а, Остап. Ну той що.
- Може, підійдемо до нього? – посміхаючись, запитала Карла.
- І що ми йому скажемо? Що не вписали його ім„я в роботу. Ні, якщо він сам підійде до нас, тоді і скажемо. До того ж, він дійсно нічого не робив, а лише заважав нам своїм базіканням.
- І то правда, - погодилась Карла.
Остап понуро пройшов по аудиторії і сів на останню парту.
- Навіть, не привітався, - ображено прошепотіла Максиму Карла.
- Ну то й нехай.
- Отже. Розпочнемо! – голосно промовив голова екзаменаційної комісії.
Всі студенти уважно підняли голови.
- Хочу одразу повідомити, що ваша група, в принципі, непогано впоралася з поставленим завданням. І на сьогоднішній день маємо лише двох недопущених студентів: Галину Пустовійт, яка не здала вчасно другу частину роботи та Остап Завацький, роботи якого, взагалі, ніхто не бачив. Ці студенти матимуть змогу захищатися восени, якщо, звичайно, встигнуть написати таку серйозну роботу до кінця літа.
Раптом двері аудиторії відчинилися. Голова комісії замовчав. В аудиторію зайшла Ліна. Декілька секунд панувала тиша, а потім ті, хто пізнав графиню, почали перешіптуватися між собою.
- Доброго ранку, - промовила Ліна. – Я хотіла запитати, чи маю право я знаходитись в аудиторії під час захисту?
- Звичайно, пані Висоцька. Це честь для нас.
- Просто я стільки пережила вже разом з цим замком, - продовжила Ліна, - і в принципі, ці зміни в моєму житті відбулися саме завдяки вашим студентам. Я би хотіла побачити, як вони захищатимуть мій замок. Може, навіть, могла б поставити якісь питання.
78
- Будь ласка, графине, - ввічливо промовив голова комісії, подаючи Ліні стілець. – Ви можете будь-кому ставити питання. Ми будемо тільки раді.
- Дякую, - промовила Ліна.
Вона сіла за першу парту і на секунду повернулася назад. За сусідньою партою сиділи Карла та Максим і радісно їй посміхалися. А на останній парті одиноко сидів Остап. Ліна не знала, про що він думав. Про те, що йому не світить диплом, чи про те, що його батько досі під слідством. Одне вона бачила напевно, він, навіть, не зреагував на її присутність. Він уже втратив останню надію.
- Ну що ж, почнемо, - командним голосом промовив голова комісії. – Може, хтось має бажання виступити першим?
За першою партою сиділа гарненька дівчина з акуратно зав‟язаним стрічною волоссям. Її робота, здавалося, була найбільшою серед усіх робіт. Мільйони плакатів, схем. Все це акуратно було розкладено по її столу.
- Карпова! – подивившись на неї, промовив викладач. - Будь ласка, починай.
Олена Карпова вийшла на середину аудиторії. Свою товстезну роботу вона поклала на стіл перед комісією, а собі залишила невеликий зошит, повний різних ксерокопій, фотографій, і всього, що хоч якось стосувалося госпіталю, про який вона писала.
- Це найкраща наша студентка, - прошепотів голова комісії, нахилившись до Ліни.
Ліна посміхнулась.
- Вона працювала одна? Без групи?
- З самого початку їх в підгрупі було двоє, - знизав плечима голова комісії. – Вона та ще один хлопець. Теж дуже талановитий. Але…
- Що? – не зрозуміла Ліна.
- Та, довга історія, - махнув рукою викладач. – Вона і сама впоралась не погано.
- Будинок, про який я хочу вам розповісти, - почала Олена, - ви всі прекрасно знаєте. Це військовий шпиталь, який знаходиться по вулиці Шевченка. І хоча для нас – це лише звичайна будівля, насправді ж, цей шпиталь має дуже давню історію. На жаль, не вдалося знайти дані, коли саме його було збудовано. Але точно відомо одне. У 1859 році він вже стояв. За царювання Миколи ІІІ ця будівля належала царській поліції, а з 1905 року це був будинок Правосуддя…
Ліна подивилась на Олену. Дивно, дівчина розповідала про свій шпиталь з таким захопленням. Жодного разу, навіть, не глянула в свої записи, на пам„ять розповідала усі дати. Наче сама пережила з цією будівлею всю її історію.
Ліна опустила очі. Вона раптом зрозуміла, що кожна людина в цій аудиторії пережила свою історію, ту, яку досліджувала. Їй лише здавалося, що весь світ обертається навколо її замку. А насправді… Хто би міг подумати, що цю, на перший погляд, обмежену молодь, так зацікавить історія, дати, якісь знахідки…
- Зараз дана будівля забита драбинами і відвідувати її не можна, - завершила Олена. - Проте, мені здається, що історія цього шпиталю ще не закінчилася. Я думаю, він якимось чином ще відіграє велику роль в історії нашого міста.
Всі зааплодували.
- У мене питання, - промовив один з членів комісії.
- Будь ласка, - відповіла Олена, яка явно не боялася жодного питання.
- А як щодо війни? Як ця будівля пережила війну?
- На щастя ніяких серйозних підпалів чи вибухів вона не зазнала. Ніяких серйозних боїв поблизу неї не було. З 1921 року ця будівля належала НКВС, тому там, навіть, під час війни ніхто не переховувався.
- А в мене теж питання? – промовив один з викладачів.
- Я слухаю.
- Ви багато розповіли про добудову стін, поверхів підвалів. Це дослідження заслуговує на увагу. А як щодо зміни внутрішнього оформлення шпиталю. Судячи з фотографій важко зрозуміти, що саме змінилося всередині.
79
- Так, - відповіла Олена, поглянувши на старі фото. – Ці фото я знайшла в історичній літературі. На жаль, оригіналів даних фотографій я не бачила. А, навіть, якби і побачила, навряд, хтось дозволив би мені ксерити чи сканувати.
Всі засміялися.
- Тому, я можу розказати лише те, що я побачила - свої судження з цього приводу.
- Будь-ласка.
- Статус даної будівлі весь час змінювався, і щоразу дану будівлю намагалися пристосувати до цих змін. Наприклад, після того, як з будівлі виїхала царська поліція зовнішні галереї та парадні сходи були розібрані по південному фасаду. Між поверхами пробиваються зводи деяких палат. З роками міняється і кольорова гамма фасадів. В наступні роки до даної будівлі добудовується корпус спочатку в два, а в наступні роки в три поверхи…
- Неймовірно, - прошепотіла Ліна. – Це все вона з‟ясувала сама?
- Це найкраща студентка! – відповів голова комісії з поважно піднятою головою. – Наша гордість.
- В 30х роках ХХ сторіччя дерев‟яні перекриття між ярусами замінюються кам‟яними зводами. Всі зміни відбувалися в дусі того часу. Десь в середині ХХ сторіччя нарешті було полагоджено шосе і, навіть, залізна дорога.
- А що з тією залізною дорогою? – зацікавлено запитав викладач.
- Дану залізну дорогу почали будувати ще у 1930 році. Але завершили її будівництво лише у 1952 році. Тоді її довжина сягала 47 кілометрів і налічувала близько семи станцій…
- Як я її ненавиджу, - прошепотіла Карла. – Все вона знає… От би знайти таке питання, щоб вона не відповіла, і всі побачили, яка вона, насправді, тупа.
- Мені здається, таких питань немає, - пробубнів Максим. – Вона заучка. Мабуть, напам‟ять знає всі книжки в бібліотеці.
- Просто неймовірно! - промовив голова комісії. – В мене складається враження, що ви зможете відповісти на будь-яке питання. Ви дуже ерудована. Може, в когось є ще питання?
- У мене є питання, - піднявши руку, промовила Ліна.
- Будь-ласка, - спокійно відповіла Олена, знаючи наперед, що відповість на будь-яке питання, навіть, на те, яке може поставити графиня.
- Ти вражаєш своїми знаннями. Я впевнена, що ти зможеш намалювати схему того госпіталю з закритими очима. Але моє питання іншого складу. А як щодо легенд? Ця будівля така давня, вже стоїть більше ста років. Чи були в тебе під час досліджень якісь випадки, коли ти чогось не могла розгадати, заходила в глухий кут, чи може, не вистачало якогось документа? Можливо, ходили якісь дивні плітки, чутки, які ніяк не могли суміщатися з твоїм науковим дослідженням.
Всі уважно подивилися на Олену.
Олена зніяковіло повернула очі на членів екзаменаційної комісії.
- У мене… У мене, - невпевнено почала Олена, - не було такого, щоб я зайшла в глухий кут. І всі документи, в принципі, були на місці. Але…
Всі насторожено подивились на Олену.
- Як я казала з 1921 року цей будинок належав НКВС. А починаючи з 1932 року саме в цій будівлі відбувалися масові розстріли так званих «ворогів народу». З того часу минуло багато років. І на фундаменті тієї будівлі був збудований госпіталь. Але ходять чутки, що душі тих, кого вбили в тридцятих роках досі там знаходяться. Люди, які лікувалися в госпіталі неодноразово бачили якісь дивні тіні зі свічками в руках.
- Може, то медсестри, - пожартував голова комісії, і всі засміялися.
- Може, - без посмішки на обличчі промовила Олена. – Але ці постаті проходять крізь стіни і зникають з першими променями сонця.
- Неймовірно, - тихо промовила Ліна.
- Я не писала про це в роботі, - посміхнулась студентка. – Адже це наукова робота.
80
- І правильно, що не писали, - промовив один з членів комісії. – Бо це, все одно, неправда.
- Чому ж, не правда? – заперечила Ліна. – Хіба ви не вірите в те, що деякі люди, навіть, після смерті лишаються з нами?
- Вірю, звісно, вірю. Але ця історія – точно вигадка!
- Ну, це не вам судити, - ображено промовила Ліна. – Олена Карпова досліджувала, нехай вона і скаже, правда це чи ні.
- Так, Олено, скажіть нам, - попросив голова комісії. – Ви вірите у все це?
Олена посміхнулась.
- В жодному з офіційних документів я нічого не знайшла про існування цих тіней в даній будівлі.
- А ми не питаємо чи знайшли ви це в офіційних і наукових джерелах! Ми питаємо, чи вірите ви в цю легенду? – промовила Ліна.
Олена злякано подивилась на членів комісії і опустила очі.
- Чи вірю я? – прошепотіла вона. – Я… Я вірю! Звісно ж, я у все це вірю.
- Дякую за щирість, - промовила Ліна.
Олена сіла на місце.
- Чудовим був виступ Олени, - промовив голова комісії. – Хто хоче так само блискуче виступити?
Карла підняла руку.
- Будь-ласка…
Карла та Максим вийшли на середину аудиторії.
Карла весело почала розповідати захоплюючу історію замку. Кохання графа, його таємнича загибель чи зникнення, коштовний камінець. Все це Ліна знала напам„ять. Максим раз у раз вставляв свої коментарі, роблячи акценти на якісь там дати.
- Це дуже сильна робота, - прошепотів голова комісії Ліні. – Вони молодці!
- Я знаю, - без ентузіазму відповіла Ліна.
Вона обернулась назад і подивилась на Остапа. Остап мовчки дивився у вікно.
Ліна опустила очі. Як же йому допомогти? Як же довести усім, що серед проробленої роботи добру половину зробив саме він? Що без нього у них би нічого не вийшло.
Карла закінчила свою доповідь і уважно подивилась на членів комісії. Всі вони були зайняті розгляданням незвичних схем замку, фотокопій картин із зображенням родини Полонезького.
- Це серйозна робота, - промовив голова комісії, відклавши в сторону підшиті папери.
- Дякую, - посміхнулась Карла.
- Я би хотів поставити питання, - промовив якийсь із членів комісії.
- Будь-ласка.
- В вашій роботі є дві схеми замку. Чому вони відрізняються? Наскільки я бачу, одна схема більша за іншу, бо в ній трохи довший коридор, та в кінці кімната. А на другій схемі – цього немає. Мені здається, що, навіть, розміри трохи відрізняються. Хоча… Може, це просто різниця в масштабах.
- Це пояснюється дуже просто, - промовив Максим. – Першу схему ми знайшли разом з усіма документами в тайнику. Як ми зрозуміли, цю схему міг отримати будь-хто. А на другу схему ми випадково натрапили. Вона була видряпана на стіні одного з коридорів. Ми сфотографували її і теж додали до роботи.
- Ясно. А та кімната в кінці коридору, що в ній?
Карла посміхнулась.
- На жаль, кімнати там немає. В кінці коридору безвихідь, просто кам„яна стіна. Ми до останнього сподівалися, що саме в цій кімнаті і сховався наш граф. Але на жаль…
- А може, все ж таки якось можна посунути ту стіну? Може, десь за нею причаїлися маленькі дверцята, які дадуть нам всім розгадку про зникнення графа?
Карла і Максим засміялись.
81
- Якби ж то, - промовив Максим. – Але на місці працювали не лише ми, а й професійні археологи. Вони розрахували розміри замку і зробили висновок, що за тією стіною нічого немає, там вулиця, вихід у сад.
- Шкода, - промовив голова комісії. – Може, в когось іще є питання?
Остап з надією подивився на графиню. Але вона мовчала.
- Ну що ж, якщо запитань більше немає…
- У мене є питання, - раптом промовила Ліна.
- Будь ласка, графине, - зрадів голова комісії.
Карла злякано поглянула на Макса.
- Не хвилюйся, - прошепотів Максим. – Їй не вдасться нас викрити. Вона нічого не зможе довести.
- Сподіваюсь.
- У мене таке питання, - встаючи з місця, повторила Ліна. – Ви змінили моє життя, розказали мені мою історію. Я за це вам дуже вдячна. Ви провели величезну роботу, знайшли багато історично цінних документів. Але дещо мене ображає. Я переглянула вашу роботу, і побачила, що писали ви лише про замок. Але історичною будівлею являється не лише замок, але й будинок, де я провела своє дитинство, де жила моя мати, моя бабуся. Це будинок графів. Це історичний будинок. І наскільки я пам„ятаю, не всі документи було знайдено в замку. Частина з них зберігалась в моєму домі. Другий заповіт, продовження родоводу Фельченських… Це все взято з мого старого будинку. Для нас зараз це немає ніякого значення, але ваша робота – це історичний документ. І ви мали би вказати адресу мого будинку. Може, хтось колись прочитає цю роботу, і вирішить продовжити дослідження. Для нього це буде дуже важливо.
- Так, це наша помилка, - зітхнула Карла. – Ми дійсно мусили вказати адресу того будинку.
- Ну, то може, скажете її зараз, - посміхнулась Ліна.
Карла злякано подивилась на Максима.
- Ви ж взяли ці документи в моєму старому будинку! Ви ж були там! Просто назвіть для усіх присутніх його адресу.
Карла мовчала. Звісно ж, звідки їй знати ту адресу, якщо вона жодного разу там не була. Всі документи в тому будинку знайшов Остап, а вона лише поробила з них ксерокси.
- Карло, Максиме, відповідайте на питання, - злісно вигукнув голова комісії. – Це ж таке просте питання!
- На жаль, - злісно промовив Максим, - ми не запам„ятали адреси. – Я пам„ятаю, що ми приїхали туди на таксі. Пробачте, та ми не подумали, що графині заради втіхи захочеться почути свою адресу, тому і не вивчили її напам„ять.
Всі засміялися.
Ліна виразно подивилася на Максима.
- Добре, Максиме, добре, - тихо промовила вона. – Тоді розкажи, будь-ласка, усім присутнім, де саме ти знайшов другий заповіт та інші, важливі для вашої роботи, документи?
- Як де? – здивовано перепитав Максим. – В твоєму старому будинку, звісно ж.
Всі знову засміялися.
- Я розумію, - сердито промовила Ліна. – Але ти назви мені місце. Де саме в моєму будинку? На горищі, чи може, у підвалі, чи може, в сараї, що знаходиться біля мого будинку, чи може, вони були закопані в скрині на городі? Де саме? Може, в моїй кімнаті у дитячій шафі? Де? Скажи!
- Я знайшов їх у сараї, - злісно промовив Максим. – У сараї, що біля твого будинку!
- Біля мого будинку немає сараю, - сміючись, промовила Ліна. – І якби ти хоч раз був там, то ти би знав про це.
- Як же так, Карло, Максиме, що це все означає? – піднявшись з місця, запитав голова комісії.
82
- Вас не було в моєму будинку! – продовжила Ліна. – І ви чудово про це знаєте. Лише одна людина в цій аудиторії може відповісти на всі поставлені мною запитання. Це Остап. Остап Завацький. Він виніс з мого будинку усе, що хоч якось стосувалося мого родоводу.
Карла сумно опустила очі.
- Я не хочу сказати, що ви нічого не зробили! Ви працювали, багато працювали. Але погодьтеся, що без Остапа у вас би нічого не вийшло. Ідея поїхати в мій старий будинок була його! А перший заповіт? Ви би ніколи його не побачили, якби не Остап. Всі ідеї були його! Я розумію, що без вас він би теж ніколи не впорався. Він ніколи не зможе так натхненно працювати з архівними документами, як ти, Карло. Ніколи не зможе так розумно оперувати історичними датами та фактами, як Максим. Але ви без нього – теж ніщо. А все тому, що ви - команда. Одна команда. Шкода тільки, що переживши стільки разом, ви так цього і не зрозуміли.
Ліна іще раз оглянула всю аудиторію. Всі уважно слухали її, навіть, Остап. Вона посміхнулась, і вийшла за двері.
Голова комісії вийшов на середину аудиторії.
- Ну що ж, - сердито промовив він. – Зважаючи на обставини та інформацію, яку ми щойно отримали, думаю, треба перенести захист вашої роботи, Карло та Максиме, на завтра.
Ліна спустилася сходами вниз і вийшла на вулицю. Вона знала, що перемогла, добилася справедливості.
- Ліно, зачекай, - задихано крикнув Остап, наздоганяючи дівчину.
Ліна обернулась.
- Ти повернула мене до життя, - радісно промовив він. – Це було неймовірно.
Ліна нічого не відповіла.
- А як суд? Як ваші справи? – поцікавився Остап.
- Ніяк, - спокійно посміхнулася Ліна. – Я заберу позов. Це безнадійно…
- Ліно, як же так? Як же безнадійно? Ми ж стільки часу витратили на це!
- Витратили, і витратимо ще стільки ж, а в результаті все одно програємо, - посміхнулась Ліна.
- А якщо ні, якщо виграємо? Ліно…
- Мене дивує людська натура! – засміялась Ліна. – Ти ж, як ніхто інший, знайомий з цією корумпованою системою, з цими порядками та неписаними законами. І все одно віриш?
- Вірю, Ліно. Вірю, що ти переможеш!
- А я не вірю. І забираю позов. Це моє рішення!
Повір у все, що я скажу
1
Декілька місяців тому…
- Назаре, де ти взявся на мою голову? Навіщо ти, взагалі, підняв руку? – кричала Олена. – Я не хотіла бути з тобою в одній підгрупі! Я хотіла бути з Карлою! Розумієш?
- Карпова, чого ти кричиш на мене? – обурився Назар. – Карла ще до початку заняття обрала собі в підгрупу Максима, бо вона з ним зустрічається!
- Ну то я була б третьою!
- Дуже ти їм там потрібна! Вони собі Остапа Завацького вибрали, бо у нього батько – декан!
- Ну то вже краще була б з Галиною Пустовійт! – крикнула Олена. – Вона хоч і тупа, але за тебе розумніша!
- Розумніша за мене? – обурено крикнув Назар. – Карпова, та що ти собі дозволяєш? Думаєш, якщо ти відмінниця, то тобі все можна?
- Думаю, так! – засміялась Олена.
83
- Та з тобою… З тобою, взагалі, ніхто не хотів іти в одну підгрупу, бо ти – дурна заучка!
- Чого ж ти тоді руку підняв? – знову засміялась Олена.
- Мені просто тебе шкода стало! Ніхто не хотів іти до тебе в підгрупу, бо тебе всі ненавидять!
- Та якось переживу!
- До тебе, навіть, Карла не захотіла іти!
- А я думаю, Назаре, - крикнула Олена, - що ти спеціально підняв руку. Ти знав, що я класно знаю археологію, знав, що зможу написати класну наукову роботу. От і підняв швиденько руку, коли моє прізвище назвали!
- Та кому треба твої знання, - нахабно перебив Назар, - якщо ти така… З тобою ж спілкуватися неможливо. Ти, взагалі, як…
- Як хто? – викрикнула Олена.
- Ти…
- Ну кажи, хто я?
- Ти – лицемірна коза, яку цікавлять лише одні оцінки!
- Значить, лицемірна коза, - злісно промовила Олена. – А ти – бридкий пацюк!
- Краще бридкий пацюк, ніж лицемірна коза. І нехай, я буду пацюком, - крикнув Назар. – І взагалі, куди ми прийшли? Де цей клятий театр?
- Ми вже йдемо дві години, - промовила Олена, поглянувши на годинник. – Невже тут нема хоч би якогось тролейбуса чи автобуса?
- Та я вже згоден, навіть, за таксі заплатити. Але навколо ні машини, - втомлено промовив Назар.
- Я не знала, що в нашому місці є такі вулиці. Ще й так безлюдно. Хоч би в когось спитати, де той театр знаходиться, - промовила Олена, виймаючи з сумки карту.
- Дай мені! – нахабно видерши з рук Олени карту, крикнув Назар.
- Розігналася! – крикнула Олена, вихопивши карту назад. – Це моя карта!
- Дай мені карту! – крикнув Назар.
- Це я її купила. Купи собі свою і дивись в неї скільки заманеться.
- Я краще розуміюся по картам.
- Краще? – засміялась Олена. – А скільки в тебе було балів по «Картографії» на другому курсі?
- Шістдесят сім, - пробубонів Назар.
- А в мене? – посміхнулась Олена.
- Сто…
- Ну то хто краще орієнтується? – розклавши на землі карту, запитала Олена.
- Клята відмінниця, - промовив Назар.
- Так… Театр, - тихо промовила Олена, водячи пальцем по карті. – Назаре, іди подивись, що написано на тому старому будинку.
Назар підійшов до будинку, який здавалося от-от розвалиться.
- Проспект Шевченка, 87! – крикнув він Олені. – Як можна жити в такому домі?
- Значить… Значить, нам туди! – радісно крикнула Олена. – Мабуть, он то він.
- Он то? – перепитав Назар. – Ти хочеш сказати, що та халупа – театр?
Назар та Олена підійшли до двохповерхової будівлі з написом «Театр імені Шевченка».
- Отже, - промовив Назар, подивившись на мобільний телефон. – На дорогу ми витратили дві години п„ятнадцять хвилин.
- А ще стільки ж назад, - промовила Олена. – Мені не дуже подобається така перспектива: щодня витрачати на дорогу чотири з половиною години.
Хлопець і дівчина зайшли у театр.
- Добрий день, - промовила Олена жінці, що сиділа біля дверей.
- Добрий день.
84
- Ми – студенти Університету історії і археології. Проводимо наукову роботу по дослідженню історичної спадщини нашого міста. Наше завдання полягає у тому, щоб дослідити історію цього театру. Ось рекомендації від нашого університету.
- На жаль, я не можу вас пустити, - промовила жінка. – Я не маю права.
- А що ж нам робити? – сумно промовила Олена. – Нам же треба оглянути театр.
- Мені треба запитати у директора театру, чи можна вас пустити, - пояснила жінка.
- Ну то запитайте.
- А його зараз немає, і взагалі, він рідко сюди приходить, - промовила жінка.
- Тобто, сьогодні немає сенсу його чекати? – запитала Олена.
- Мабуть, що так. Але ви залиште свої імена та телефони. Я запитаю в нього і сама вам подзвоню, щоб ви даремно так далеко з міста не приїздили.
- Я – Олена Карпова. Мій телефон…
- Олена Карпова? – почувся голос позаду.
Олена обернулась.
- А ось і наш директор, - радісно промовила жінка. – Бачите, як вам пощастило!
- Ви – Олена Карпова? – перепитав директор, цілуючи дівчині руку.
- Так, - намагаючись пізнати чоловіка, розгублено відповіла Олена.
- Та Олена, яка знайшла військову зброю в одній із загальноосвітніх шкіл?
- А-а-а, - полегшено зітхнула Олена. – То було ще на першому курсі!
- Звідки ви дізналися, що там зберігалася зброя? – поцікавився директор.
- Добре вивчила Другу світову війну, - посміхнулась Олена. – Вивчила військові карти, розміщення армій в нашому місці. Розглянула дані, скільки зброї було на озброєння війська перед початком бою. Зрозуміла, що десь неподалік має бути резерв, який під час війни просто ніхто не використав.
- Неймовірно, - захоплено промовив директор. – Бачу, ви знайшли спеціальність собі до душі.
Олена знизала плечима.
- Я думаю, я могла би працювати за будь-якою спеціальністю. Головне, аби було бажання вчитися!
- Це точно. А над чим зараз працюєте?
- Намагаємося попрацювати над вашим театром, - посміхнулась Олена. – Якщо ви, звісно, не проти.
- Звісно, ні, - промовив директор. – Для мене це честь. До речі, у мене є брошура про історію цього театру. Може, вона вам допоможе?
- Із задоволенням попрацюємо над нею.
- Ходімо, я дам вам її.
Олена, Назар та директор піднялися на другий поверх.
- А в якому році збудовано цей театр? – запитала Олена.
- 1905 рік, - відповів директор. – Принаймні, так написано в брошурі.
- А що тут було раніше?
- Тут завжди був театр. Просто довгий час він не працював.
- А хіба зараз він працює? – понуро запитав Назар.
Директор посміхнувся.
- Я купив цей театр лише рік назад, - промовив він. – Я намагаюся зробити так, щоб він запрацював. Зараз добиваюся, щоб сюди провели хоча б один маршрут автобуса.
Директор зайшов в кабінет і вийняв зі своєї шухлядки маленьку брошурку.
- Ось, візьміть.
- Дякуємо, - промовила Олена.
- Ну що ж, працюйте, - посміхнувся директор. – Не буду вам заважати.
- А можна пройтися по театру?
- Будь-ласка. А що саме ви хочете тут досліджувати?
- Кожний міліметр! – посміхнулась Олена.
- Вам, Олено, з вашим талантом, думаю, це під силу.
85
Директор пішов. Олена і Назар попрямували вздовж коридору.
- Вам, Олено, з вашим талантом, - перекривив директора Назар, - думаю, це під силу. Ну ти й підлиза! – промовив він Олені.
- Я – не підлиза. Я просто ввічлива!
- Ввічлива? – засміявся Назар. – Ні, ти - справжнісінька підлиза!
- Зате ми тепер можемо ходити по театру стільки, скільки нам хочеться, - промовила Олена. – Давай зайдемо в цю кімнату.
- І що ти тут хочеш побачити? – зітхаючи, запитав Назар.
Олена пройшлась по кімнаті і підійшла до вікна.
- Дивись, - насторожено промовила вона. – Дерев„яна рама…
- Ти що, ніколи не бачила дерев„яних рам? – підійшовши до Олени, пожартував Назар. – Ой, вона ще й прогнила. Яка гидота!
Олена провела рукою по рамі.
- Так, вона прогнила, - зосереджено промовила Олена. – Дивно…
- Що дивного? Давня будівля, от і вікна прогнили.
- А якого року ця будівля? – запитала Олена.
- Здається, 1905. Зараз подивлюсь в брошуру. Так, 1905 року.
- Дивно… Ця деревина десь року 1950.
- Звідки ти знаєш? – занепокоєно запитав Назар.
- Просто, бачу.
- Ти вигадуєш, як ти можеш бачити? – крикнув Назар. – Для того, щоб визначити рік деревини треба провести експертизу.
- Я ж не кажу тобі точно. Я кажу приблизно. Може, 51 рік, може, 49 чи 48. Але точно не 1905.
- Ну то значить, в 1950 році хтось поміняв тут рами. От і все.
- Ні, - впевнено промовила Олена. – Цю будівлю тільки тоді збудували…
Назар скептично поглянув на Олену.
- Дивно, - продовжила Олена. - Навіщо вони набрехали в брошурі про вік будівлі? Може, щоб надати їй статусу пам„ятки архітектури?
В кімнату зайшов директор.
- Як працюється?
- Не погано, - посміхнулась Олена.
- Знайшли щось цікаве?
- В принципі, ні. Але припускаємо, що цю будівлю було збудовано набагато пізніше за вказану дату.
- Цікаво… А я бачив на одній із стін напис «1905 рік », - промовив директор.
- Треба дізнатися, чому вони написали неправильну дату. Може, це комусь було вигідно?
- Не знаю, - розгублено промовив директор. – Я ж не історик… і не археолог.
- А можна завтра теж сюди прийти?
- Звісно, приходьте, коли захочте. Я скажу жінці на прохідній, щоб пускала вас.
Олена та Назар вийшли з театру.
- Треба знайти якийсь будинок, в якому можна буде переночувати, - промовила Олена.
- Переночувати? Ти з глузду з„їхала, Олено. Я в цьому місці не залишусь. Я не хочу!
- Не хочеш? А я не хочу щодня витрачати по п„ять годин свого часу на дорогу!
- Не п„ять, а чотири з половиною, - поправив Назар.
- Хочеш, іди додому. А я попрошусь до когось ночувати!
Олена звернула з центральної вулиці в перевулок, де стояли старі хати. Назар понуро пішов за нею.
- Ми ж уже все побачили, - втомлено промовив Назар. – Навіщо тут залишатись?
- Не все побачили, - відповіла Олена. – Треба обдумати все, що ми сьогодні з„ясували. Придумати пару гіпотез, щоб зрозуміти, в якому напрямку працювати, на що звертати увагу, а на що - ні.
86
- Боже, яка ж ти нудна, - прошепотів Назар.
Олена підійшла і постукала у ворота. Ніхто не спішив їй відчиняти. Олена постукала вдруге.
Назар заглянув у щілину між воріт.
- Там нікого немає, - впевнено промовив він. – Вікна завішені, а двері забиті.
- Мені здається, що тут всі хати пусті.
Олена підійшла до наступних воріт і знову постукала.
- Слухай, поїхали додому, - прохаючи, промовив Назар.
Олена уважно подивилася навколо.
- Дивись, - раптом крикнула вона.
- Що? – не зрозумів Назар.
Олена побігла до єдиних відчинених воріт, які знаходилися неподалік від дороги. Назар побіг за нею.
Хлопець і дівчина забігли на подвір„я і зупинились. Скрізь було тихо. Так, наче тут давно нікого не було.
- Ну хтось же мав відчинити ці ворота, - прошепотіла Олена. – Коли ми ішли вперед, вони були зачинені.
Вона підійшла до дверей і заглянула в будинок.
- Вибачте, - крикнула дівчина. – А є хазяїн в домі?
Відповіді не було.
Олена повільно ступила на поріг хати.
- Олена, не треба цього робити. Це вже стаття, - прошепотів з посмішкою Назар.
Дівчина зайшла в будинок. У коридорі біля кімнати стояв дідок.
- Пробачте, - зніяковіло промовила Олена, - що увірвалася у вашу оселю без запрошення. Але у нас виникла проблема. Ми студенти-археологи, працюємо у театрі. І нам треба десь переночувати. Якби ви були такі ласкаві, то може, пустили би нас до себе. У вас же багато кімнат… А ми би могли вам щось допомогти по господарству… Якщо ми вам, звичайно, не заважатимемо…
Дід нічого не відповів. Він зайшов у кімнату і залишив за собою відчиненими двері.
- Я так розумію, що ви не проти…
Олена обернулась до Назара. Той знизав плечима.
Дід сів на ліжко. Назар першим зайшов у кімнату і оглянув довкола. Хата ледь трималася. Скрізь на стінах були тріщини. Назар подивився на діда. Дід ніяк не реагував на присутність чужих людей в своєму домі.
Олена невпевнено ступила за поріг кімнати.
- Боже, Назаре, тримай мене! – крикнула Олена. – Я зараз упаду. Ми зараз провалимося!
- Олено, що з тобою? – схопивши за руку дівчину, не зрозумів Назар.
- Нічого, все добре, - побачивши зляканий погляд діда, прошепотіла Олена. – Мені просто треба сісти десь.
- Де тут можна сісти? – запитав діда стурбований Назар.
Дід показав рукою на двері, які вели в сусідню кімнату.
- Тільки не відпускай мене, - шепотіла Олена. – Добре?
- Та я тебе тримаю, не хвилюйся, - відповів Назар, нічого не розуміючи.
Олена сіла на диван в сусідній кімнаті і полегшено зітхнула.
- Треба буде ще звикнути до цієї підлоги, - промовила дівчина.
- Ти що? Злякалася дерев„яної підлоги? – засміявся Назар.
- Нічого я не злякалася!
- Злякалася! Ти б себе бачила, - сміявся Назар. – Ти вхопилась за мою руку так, наче ти на той світ збиралася.
- Просто у мене боязнь висоти, от і все, - ображено пояснила Олена.
- До чого тут боязнь висоти? Ми ж на першому поверсі.
- Зате підвал метрів з десять, - промовила Олена.
- Підвал? Тобто, погріб.
87
- Так, - відповіла Олена. – Не розумію, навіщо робити такі глибокі підвали? Там, мабуть, навіть, Ейфелева вежа поміститься.
- А звідки ти знаєш, що там підвал? – здивувався Назар.
- Просто відчуваю.
- Ну як можна відчувати, чи є в будинку підвал? Я не можу цього зрозуміти.
- Ну просто відчуваю і все.
- Ти - точно відьма. І вчишся на одні п„ятірки, і вік деревини визначаєш, ще й підвали крізь підлогу бачиш! Відьма!
- Я не відьма! – обурилась Олена.
- Ну звісно, яка ж відьма визнає, що вона відьма!
- Що ти хочеш від мене? Я – ніяка не відьма.
- Ну може й, не відьма. Але у тобі точно є якась магічна сила!
- Назаре, яка магічна сила? Хочеться тобі таке дурне говорити?
- Ну чому дурне? Хіба це нормально, що ти можеш визначити наявність підвалу? Чому я зайшов до будинку і нічого не відчув, а ти зайшла і ледь втрималась на ногах? Це магія!
- Ніяка це не магія. Це просто звичайне «чуття висоти».
- Нема такого поняття «Чуття висоти»! – засміявся Назар.
- Ну як це нема, - заперечила Олена. – У людини є мільйони чуттів, просто вони мало виражені. От у когось гарний нюх, у когось слух чи зір. А в мене є «чуття висоти». Це все можна пояснити з допомогою науки! Ніякої магії немає.
- Ну і як же пояснити те, що ти відчула підвал? Поясни це з допомогою науки.
- І поясню, - спокійно промовила Олена. – В дитинстві мене, навіть, до психіатра водили. А він сказав, що нічого страшного. Він, навіть, пояснив, що я просто дуже добре відчуваю вібрацію поверхні, по якій ходжу.
- Ай, Олено, до чого тут вібрація? А як же ти тоді змогла визначити висоту підвалу?
- Ну не знаю, я ж не психіатр, - промовила Олена. – Якби тут був той психіатр, то він би пояснив тобі зрозуміліше, ніж я.
Олена лягла на диван.
- І що, - поцікавився Назар, - ти завжди боїшся ходити по усім поверхам вище другого?
- Ну звісно ж, ні. Просто якось моторошно стає, як подумаєш, що під тобою метрів з десять пустоти.
Назар почув кроки.
- Здається, хтось прийшов? – запитав він Олену.
Олена знизала плечима.
- Піду подивлюсь. А ти лежи поки, звикай до нової підлоги, - посміхнувся Назар.
Назар зайшов у першу кімнату. На ліжку досі незворушно сидів дід.
- Ви чули кроки, чи мені здалося? – запитав Назар.
Дід нічого не відповів.
Назар вийшов з кімнати і пройшов на кухню. На кухні біля столу стояла жінка і місила тісто.
- Добрий день, - промовив Назар.
- Доброго дня, - здивовано промовила жінка. – А ви…
- Ми студенти… Я та моя подруга. Ми попросилися ночувати в того дідка. І здається, він нам дозволив…
Жінка посміхнулась.
- Добре, що хоч хтось в цьому домі вміє розмовляти, бо я вже мало з глузду не з„їхав.
- А ви намагалися розмовляти з дідом? – засміялась жінка.
- Так, а що, не треба було?
- Він же німий! Але все добре чує.
- Ну, звідки нам було знати, - посміхнувся Назар.
- Він німий з тих пір, як прийшов з в‟єтнамської війни, - пояснила жінка.
- Війна – це страшно, - сідаючи на табуретку, промовив Назар.
88
- Ні, він не на війні втратив дар мови. А вже у госпіталі. В нашому місті.
- А чого так? – здивувався Назар.
- Кажуть, він бачив духів у госпіталі.
- Хто каже? – поцікавився Назар.
- Він каже, - посміхнулась жінка. – Каже, що вони, навіть, забрали частину його руки.
- Я помітив, що в нього травма. Це духи йому таке зробили?
Жінка засміялась.
- Лікарі сказали, що руку перерізало йому віконне скло, яке на ранок знайшли розбитим в коридорі… А як воно там було насправді, я не знаю.
Назар мовчки сидів на табуретці.
- Я готуватиму вечерю і на вас, - промовила жінка. – Вас двоє?
- Так, - відповів Назар.
- А де твоя подруга?
- Вона… Злякалася. Вона боїться ходити по підлозі, якщо знає, що під нею високий підвал.
- А хіба тут є підвал? – здивувалася жінка.
- Не знаю. А що, немає?
- Може, і є. Просто я тут давно, а про підвал чую вперше.
- Дід найняв вас кухаркою? – запитав Назар.
- Ні, я добровільно, - посміхнулась жінка. – Прихожу сюди щодня, готую йому їсти, бо знаю, що він однією рукою нічого не зможе зробити.
На кухню зайшов дід. Побачивши жінку, він посміхнувся. Вперше за весь цей час Назар побачив хоч якісь зміни на дідовому обличчі.
- Я саме готую вам вечерю, - промовила жінка. – А заодно, і спілкуюся з вашим новим гостем.
Дід махами рук щось показав жінці. Жінка повернулась до Назара.
- Він запитує, про що ми говоримо, - пояснила вона хлопцеві. – Це на мові німих.
Назар повернувся до діда.
- А в вашому домі є погріб?
Дід щось на мигах показав жінці і пішов у кімнату. Назар подивився на жінку.
- Він каже, що тут не може бути погребу, бо прямо під його домом протікає річка. Все, клич свою супутницю до кімнати. Будемо їсти.
Був вечір. Олена лягла на ліжко і заплющила очі. Назар сів на диван.
- Ну, що скажеш?
- Про що? – відкривши очі, запитала Олена.
- Про все це, про діда, про жінку…
- Дід якийсь дивний… А жінка… Смачно готує. І взагалі, вона - хороша людина.
- Звідки ти знаєш? – здивувався Назар.
- Ну, просто бачу.
Назар схопився руками за голову.
- Як у тебе все просто! Як можна просто побачити хороша це людина чи погана? Ти ж з нею майже не спілкувалась!
- І що з того? – посміхнулась Олена. – Я її побачила. Вона щира, добра… Це дійсно хороша людина.
- А може, вона просто гарно прикривається своєю добротою, а насправді, має лихі наміри.
- Сумніваюсь, - відвертаючись до стіни, промовила Олена.
- Чому?
- Бо зазвичай, я не помиляюсь в людях.
- А я? Я яка людина? – запитав Назар.
- Жахлива! – засміялась Олена.
- Чому це раптом?
89
- Бо я хочу спати, а ти мені не даєш.
Назар розстелив своє ліжко.
- Бачиш, а казала, що не маєш ніяких магічних здібностей, - пробубонів Назар. – А сама…
- Що?
- Ти ж людей наскрізь бачиш. Ця жінка дійсно хороша людина. Вона піклується про діда і, навіть, не бере за це ніякої плати.
- А магія тут до чого? – зітхаючи, запитала Олена.
- Просто ти маєш якісь особливі чуття, яких немає у інших людей.
- Це вигадки.
- До речі, - зосереджено промовив Назар. – Дід сказав, що ніякого погребу під його будинком немає. Як думаєш, чому він збрехав?
- Може, це тому, що під будинком тече річка, - сонно пояснила Олена. – Тому було би дуже важко побудувати там погріб. Може, дід і сам не здогадується про його існування.
- От бачиш, бачиш! Знову! – голосно крикнув Назар.
- Що знову?
- Звідки ти знала, що під будинком тече річка?
- Бо це очевидно!
- Знову вигадуватимеш якісь наукові пояснення? – крикнув Назар. – Тут єдине пояснення: ти – відьма.
- До чого тут це? В домі вогко. Стіни гниють. Це означає, що неподалік річка. А оскільки в радіусі десяти метрів ми її не бачили, значить вона тече під нами. До того ж, в домі весь час топиться. На вулиці двадцять градусів, а дід все одно топить піч. Це тому, що дуже велика вологість, і повітря в будинку треба час від часу просушувати. Це все логічно, ніякої магії.
- Ти всьому хочеш знайти наукове пояснення! – промовив Назар.
Він встав з ліжка і пройшовся по кімнаті. Цікаво, а де вхід у погріб? Має бути десь на підлозі.
Назар уважно обдивився підлогу. Але входу не було. Де ж можуть бути ці кляті дверцята?
Назар заглянув під обидва ліжка, але і там підлога була цілою.
- І в кухні теж немає, - згадуючи підлогу в кухні, промовив про себе Назар. – І в попередній кімнаті немає. Де ж вони можуть бути?
Назар вийшов на вулицю. Навколо було темно. Високі дерева затуляли, навіть, тьмяне світло місяця. Хлопець ввімкнув мобільний телефон і освітив ним подвір„я. На подвір„ї нічого дивного не було. Назар обійшов будинок. Але знову нічого…
- Де ж цей вхід? – знервовано промовив Назар.
Він обернувся і раптом…
Назар побачив, що з бокової сторони будинку є іще одні маленькі дверцята. Назар з палаючими від радості очима підійшов ближче і заглянув у маленькі віконця. Це була майстерня, звичайна майстерня, добудована до будинку.
- Ну звісно, вхід у погріб має бути саме там! – радісно промовив Назар, і щосили смикнув двері.
Але двері були зачинені. Назар смикнув ще раз. Та замок був заміцний. Назар дістав з кишені ключі від свого дому і спробував відкрити замок, але жоден ключ не підійшов. Як же відкрити цю дурну майстерню? Назар сів на сходи і задумався. В його голові вирували тисячі думок про те, де взяти ключі, або як примусити діда відкрити майстерню, чи може, ще раз поговорити з тією жінкою і спробувати щось вивідати у неї, а може, взагалі, краще тікати звідси, поки є час.
Був ранок. Олена вийшла на вулицю і сонно потягнулася.
- На роботу? – посміхнулась жінка, яка сиділа на сходах та перебирала квасолю.
- Так. На роботу. Доброго ранку, - промовила Олена, побачивши діда.
90
Назар уже давно встав і давно чекав Олену біля воріт.
- Привіт, Назаре! Я, навіть, не чула, коли ти встав! – здивувалась Олена.
- А він рано встав, - промовила жінка. – Вже й поснідати встиг. А ти будеш снідати?
- Ні, дякую, я не хочу. Я не можу їсти так рано. Краще в театрі вип„ю кави…
- Олено, що я бачу? – раптом крикнув Назар.
Всі здивовано подивилися на Олену, намагаючись помітити в ній щось дивне.
- Що? – оглядаючи сама себе, запитала Олена.
- Твої черевики! – кричав Назар. – Як ти ходиш в них?
- А що таке? – розглядаючи свої черевики, розгубилася Олена.
- У тебе ж стерлися набійки!
- А-а-а, - спокійно зітхнула Олена. – То вже давно… Ти що, тільки-но помітив?
- Олено, не можна так ходити! Ти ж зітреш собі каблуки!
- Назаре, я з минулого року ходжу без набойок і якось живу. Пішли краще до театру.
- Ні, Олено! Оце вже ні! Я не дозволю, щоб ти ішла в таких черевиках.
- Назаре, для кого ця вистава? Вчора я ішла, і нічого. Ти, навіть, уваги не звернув. А сьогодні тебе якась муха вкусила.
- Просто вчора я не помітив! – намагаючись виправдатись, пояснив Назар. – Але сьогодні я цього не терпітиму! Негайно знімай черевики, я їх ремонтуватиму.
З цими словами Назар вхопив на руки Олену і посадив її на сходи.
Олена зняла черевики і віддала Назарові.
- Діду, швидко відчиняйте свою майстерню! – радісно вигукнув Назар, радий з того, що його ніхто не запідозрив. – Я ставитиму Олені набійки.
Дід на мигах щось показав жінці. Жінка повернулася до Назара і промовила:
- Дід каже, що у нього немає ключа від майстерні…
- Як же, немає? – розчаровано перепитав Назар.
Дід знову щось показав жінці.
- Він каже, що загубив ключ роки три назад і з тих пір майстерню ніхто не відкривав.
- Може, ти на руках мене понесеш? – одягаючи черевики, пожартувала Олена.
Назар нічого не відповів і мовчки вийшов за ворота.
Олена сиділа в гримерній театру і роздивлялась напис на стіні «1905 рік». Біля неї стояв директор, і натхненно пропонував свою допомогу. На столі біля дзеркала сидів Назар.
- І що ви бачите? – зацікавлено запитав директор.
- Я бачу, що це десь 56 рік, - промовила Олена.
- А може, варто викликати експерта, - запропонував директор.
- Який це експерт захоче безкоштовно працювати, ще й пішки пертись в таку далечінь? – засміялась Олена. – Я думаю, я не помиляюсь. Цю будівлю споруджено не раніше п‟ятдесятих років.
- А як ви бачите? – здивувався директор.
- Я теж експерт, - посміхнулась Олена. – Просто в мене ще немає диплома. Я бачу по цеглі, по цементу. Цей будинок зовсім не старий.
- Неймовірно! – промовив директор. – Ви – талант.
- Вона, взагалі, в нас молодчина, - весело додав Назар.
Олена здивовано подивилась на Назара.
- Я приніс вам документи, - продовжив директор. – Ми колись знайшли їх в театрі.
- А можна забрати їх із собою?
- Звісно. Беріть. Працюйте, скільки треба. Повернете якось потім.
Олена і Назар вийшли на вулицю.
- Якщо в цих документах така саме брехня, як і брошурі, нам буде важкувато, - промовила Олена.
- Нічого, - спокійно промовив Назар. – Ти впораєшся! Ти ж у нас розумна.
91
- Розумна? – здивувалась Олена. – Назаре, що з тобою? То я у тебе молодчина, то розумна. Здається, ще вчора я була лицемірною козою, яка думала лише про оцінки.
Назар посміхнувся.
- Ні, ти скажи мені, що змінилося? – не могла вгамуватись Олена.
- Нічого не змінилося. Просто я відкрив для себе твій талант.
- Невже ти думаєш, я повірю? – засміялась Олена.
- Ну, добре, - сумно промовив Назар. – Мені потрібна твоя допомога.
- А-а-а, от у чому річ! – голосно вигукнула Олена. – Тобі моя допомога потрібна, і ти просто вирішив підлизатися до мене! То ти - підлиза!
- Я - не підлиза, я просто намагаюся знайти з тобою спільну мову, - пояснив Назар.
- І що ж я маю зробити, щоб заслужено називатися «молодчиною»?
- Я хочу, щоб ти допомогла мені відчинити ту кляту майстерню!
- Як же я її відчиню? – здивувалась Олена.
- Ну придумай щось… Ти ж розумна.
- А навіщо тобі майстерня? – здивувалась Олена, і додала: - тільки не треба брехати, що ти хочеш полагодити мені черевики.
- Я хочу знайти вхід у погріб…
- І ти думаєш, що він у майстерні? – засміялась Олена.
- Можливо, - промовив Назар. – А що, не може такого бути?
- Звісно ж, ні.
- Чому?
- Бо майстерня стоїть на суцільній бетонній плиті. Хіба ти не помітив?
- Помітив… Просто не подумав про те, що там суцільна підлога, - задумливо проговорив Назар. - Я хочу, щоб ти допомогла мені знайти дверцята, які ведуть до погребу. Якщо вони не в майстерні, то мають бути десь в будинку на підлозі.
- Нема мені що робити! – промовила Олена. – Я ще не лазила по підлозі і не шукала погріб.
- Ну Олено, будь-ласка, - прохаючи, промовив Назар.
- Ні, Назаре. Це чужа хата, і я не збираюся там нишпорити! Шукай сам, якщо тобі так хочеться.
- Я шукаю, - голосно промовив Назар. – Але у мене нічого не виходить!
- Ну то значить і у мене не вийде! – крикнула Олена.
- А у тебе вийде, я точно знаю. Бо у тебе талант до усього археологічного!
- Талант? – розлючено перепитала Олена. – Дуже легко, Назаре, казати, що в мене талант. Нема у мене ніякого таланту! Я працювала над собою. День і ніч працювала. Читала книжки, знаходила літературу. І якби ти працював стільки, скільки я, то і у тебе зараз був би талант. Талант може бути до співів чи до малювання. Але не до археології. Просто коли ти лягав спати і перед сном перечитував якусь фантастику або черговий детектив, я читала наукові праці видатних археологів нашого часу. А ти думаєш, мені з неба впав талант, і я тепер можу розрізнити вік деревини!
- Ну пробач, Олено. Я не знав, що тобі так важко давалося навчання, - промовив Назар. – Я не можу так довго сидіти над наукою, у мене не вистачає терпіння.
- Це твої проблеми.
- Знаю, що мої, - промовив Назар. – Але дуже прошу, допоможи мені знайти ці двері. Будь- ласка.
- Я нічого не буду шукати, - різко перебила Олена.
- Ну хоча б подай знак, якщо помітиш їх, - попросив Назар.
- Добре, - промовила Олена. – Я скажу, якщо помічу щось схоже, але спеціально я не шукатиму.
- Дякую, сонечко! – весело прошепотів Назар, обіймаючи Олену.
- Треба буде все таки примусити тебе відремонтувати мені черевики, - пожартувала дівчина.
92
Назар та Олена зайшли в будинок. В кухні сиділа жінка.
- О, студенти вернулися! Як справи в театрі?
- Нормально, - відповіла Олена. – Сьогодні ми отримали документи, так що попрацювати є над чим.
Олена зайшла в першу кімнату. Пройшла по ній і раптом зупинилася. Вона обернулася. На ліжку сидів дід.
- Доброго ранку, дідусю, - ввічливо промовила Олена.
Дід, як завжди, нічого не відповів. Олена зайшла в другу кімнату. За нею кулею залетів Назар.
- Олено, ти щось помітила? Чому ти зупинилася посеред кімнати? Ти щось побачила?
- Назаре, чого ти кричиш? Сідай, будемо читати документи.
- Ні, скажи, чого ти зупинилась?
- Просто в кімнаті діда всі дерев„яні планки на підлозі прибиті, а одна – ні.
- Тобто…
- Тобто, її можна підняти, - сідаючи на ліжко, промовила Олена.
- Ти думаєш, про те саме, що і я? – таємниче запитав Назар. – Ти думаєш вхід у погріб у дідовій кімнаті?
- Ні, Назаре, я про це не думаю. Слава Богу, у мене є думки розумніші. Наприклад, про документи, які ми зараз будемо читати.
- Олено, я не можу тобі зараз допомогти, - поспіхом промовив Назар. – Мені треба в дідову кімнату.
- Але ж там сидить дід! – здивовано промовила Олена. – Я уявляю, як він здивується, коли ти на його очах почнеш громити підлогу будинку.
- А я… А я почекаю, поки він вийде! – весело промовив Назар.
- А якщо він не вийде?
- Ну, він же має вийти! Хоча б у туалет…
- А документи?...
- А я візьму частину документів в ту кімнату.
З цими словами Назар схопив перші три папери, що потрапили йому під руку, і весело вибіг з кімнати.
Дід сидів на своєму ліжку і дивився на вогнище.
Назар сів за стіл і розклав перед собою історичні документи.
Дід здивовано подивився на нього.
- Просто в тій кімнаті працює Олена, - пояснив Назар. – А у нас з нею не сумісні характери. Тому я попрацюю тут, якщо ви, звісно, не проти.
Дід піднявся з ліжка і вийшов з кімнати.
Назар, упевнившись, що дід вийшов на вулицю, швидко відчинив двері наступної кімнати.
- Олено, швидко! Дід вийшов на двір. Іди постій на дверях, поки я підніматиму ту планку.
- Розігналась, - засміялась Олена. – Я ще на дверях не стояла. Я, взагалі-то, працюю! Дуже шкода тільки, що ти цього не помітив!
- Ну як хочеш! – швидко промовив Назар. – Але якщо дід застукає мене за цим ділом, то нас виженуть з цієї хати обох!
- Це ти дідову підлогу ламаєш, - промовила Олена. – Тому тебе і виженуть. А я тут ні до чого.
Назар закрив двері у кімнату і приступив до підлоги. На дерев„яній планці стояло ліжко діда, тому, щоб підняти її треба було спочатку посунути ліжко. Назар швидко здвинув його з місця і спробував підняти планку. Але планка була незворушна. Назар іще трохи посунув дідове ліжко у сторону, але планка все одно не піднімалася. Треба було посунути ліжко ще далі, але заважав стіл. Назар стурбовано визирнув у коридор. Там досі нікого не було. Хлопець знову прийнявся за роботу. Він швидко відсунув стіл
93
до вікна і підсунув ліжко впритул до столу. Планка нарешті піддалася, і Назарові вдалося підняти її. Відтягнувши її трохи в сторону, хлопець поглянув униз.
Але там нічого не було…Лише фундамент будинку, якась бетонна плита. І навряд чи, під нею міг бути таємничий прохід.
Назар сумно зітхнув.
В цей момент в кімнату зайшов дід. Він здивовано оглянув навколо. Його ліжко стояло посеред кімнати, стіл - прямо біля вхідних дверей, а біля ліжка на підлозі з довгою дерев„яною планкою сидів Назар, і сумно чухав потилицю.
Назар розгублено подивився на діда, явно не знаючи, як пояснити такий безлад у його кімнаті. Із сусідніх дверей вийшла Олена.
- Ну що, Назаре, таки піймав того щура? – спокійно запитала вона.
- Ні, утік, - сумно відповів Назар.
Був вечір. Олена лежала в ліжку, і переглядала документи.
- Я нічого дивного не бачу в цій будівлі. Звичайний собі театр, - промовила вона. – Що скажеш, Назаре?
- Я теж нічого не помітив, - промовив Назар, гортаючи папери.
- Цікаво, чого б вони тоді набрехали з тією датою?
- У мене є версія, що якась друкарка, яка створювала цю брошуру просто помилилася в цифрах. І замість «1955» випадково набрала «1905».
- Може… Але звідки тоді напис в гримерній? – задумливо промовила Олена.
Назар нічого не відповів. Він явно був думками далеко, і думав зовсім не про театр.
Олена відклала документи в сторону.
- Все, досить. Голова розколюється від цих документів. Треба спати. Ти вимкнеш світло?
Назар махнув головою.
Він піднявся з ліжка і вимкнув світло.
- Ти не лягатимеш? – запитала Олена.
- Ні, я піду пройдуся…
- Ясно, - відвернувшись до стінки, промовила Олена.
- Олено, - раптом проговорив Назар якимсь надто серйозним тоном.
Олена повернула обличчя.
- Ти казала, що під будинком тече річка.
- Так, - відповіла дівчина.
- А як вона тече? В яку сторону?
- Із заходу на схід, - посміхнулась Олена, і знову відвернулася до стіни.
- А звідки ти знаєш?
- Я не знаю. Я просто так думаю…
- Відьма, - пробубонів про себе Назар і вийшов з кімнати.
Хлопець навшпиньки пройшов через дідове ліжко і вийшов на вулицю. На дворі було темно. Назар подивився на небо, намагаючись з„ясувати, куди саме сіло сонце. Йому точно потрібно було з„ясувати де захід, а де схід.
Назар думав, що якщо річка розмила під будинком підвал висотою десять метрів, то значить, і скрізь під землею, де вона протікає, є прохід. А значить, якщо довго іти на захід, то можна знайти вхід під землю, де втікає ця річка.
Хлопець вийшов за ворота і попрямував вздовж дороги. Навколо було дуже темно. Раз у раз Назар виймав з кишені мобільний телефон і освічував стежку, щоб упевнитись, що досі іде вздовж дороги.
Минула година. Назар ішов, вже майже автоматично переставляючи ноги. Його думки заплуталися, в голові запаморочилось, а очі злипалися. Навіть, з„явилося бажання просто впасти на траву, і спати до ранку. Але надія знайти річку, все одно, не згасала. Навіщо йому була та річка? Навіщо йому потрібний був той підвал? Назар сам не знав. Але відчував, що про щось незвичайне він має дізнатися.
94
Хлопець зупинився і закрив очі. Його ноги підкошувались від утоми. Він подивився на небо і йому здалося, що він почув дзюрчання води.
- Все, це остання стадія, - посміхнувся сам до себе Назар. – Галюцинації. Треба лягати спати.
Хлопець м„яко вмостився на траві і закрив очі.
- Якби зі мною пішла Олена, вона б обов‟язково знайшла річку, - промовив хлопець, зіваючи. – Знайшла б, а потім приплела б іще якусь науку про вологість ґрунтів, чи про підземні води, щоб виправдатись, що вона не відьма.
Назар посміхнувся сам до себе. Йому подобалась Олена, подобалось сперечатися з нею, називати її відьмою. Вона явно перевершувала розумом усіх його знайомих, а може, і його самого.
Хлопець закрив очі, але шум води не зник.
Назар, зібравши останні сили, встав і оглянувся навколо. Він виразно чув, десь неподалік точно мав бути струмок.
Хлопець спустився у яр і пішов просто в зарослі. З кожним кроком пробиратися ставало все важче і важче, земля все глибше і глибше всмоктувала його нові черевики, і взагалі, здавалося, що він потрапив у болото. Тримаючись за стовбури високої трави, Назар нарешті пройшов небезпечну зону і побачив просто перед собою велику металічну трубу, з якої витікала вода.
- Нарешті, - захоплено промовив Назар і впевнено поліз всередину труби.
Труба була не дуже широкою, і тому Назарові довелося повзти навколішки. Холодна вода огорнула його ноги. Долоні та коліна з першої ж хвилини замастилися іржею. Труба не ставала вужчою, але з кожною хвилиною в ній ставало все темніше.
Нарешті труба закінчилася і Назар зміг випрямитись під землею у повний зріст. Навколо було вогко, холодно і моторошно. Хлопець вийняв мобілку і посвітив навколо себе. Він знаходився у довгому підземному коридорі. Під ногами текла мілка річка. Назар невпевнено попрямував вздовж коридору. Йому було страшно іти туди, але вертатися назад через іржаву трубу хотілося ще менше.
Назар знав, що для того, щоб потрапити під будинок, треба іти ще не менше години. Спати він уже не хотів. Річка вже не здавалася такою холодною, тільки іноді набігали якісь крижані хвилі, які доставали аж до колін.
Минула година. Назар монотонно рухався вперед. В голові вже не було ніяких думок. В той момент він був схожий на робота, який мав на меті одне єдине завдання – просто йти вперед.
Аж раптом він почув стукіт. Хлопець злякано обернувся навколо. Йому здалося, наче він весь цей час спав, і лише зараз прокинувся. Серце наче пришвидшилось. Назар підняв голову і завмер. Над ним стояв величезний дерев„яний будинок.
Звісно, це був будинок того дивнуватого дідуся. Олена не помилилася, підвал під домом дійсно сягав метрів з десять.
Вся підлога була у щілинах, крізь які пробивалися промені світла. Це була лампа в кімнаті дідуся. Дивно, чого він не спить. Може, він боїться темряви? Або може, всі помітили, що він зник і забили тривогу? А може, просто вже ранок, і то зовсім не лампа, а сонячні промені?
Назар підійшов ближче до щілини, щоб спробувати щось роздивитися в ній. Але йому було це не під силу. Підлога будинку була надто високо від землі. Річка розмила в цьому місті величезний яр, і дотягнутися до будинку було надто важко.
Назар пройшовся по підвалу. Будинок тримався на величезних залізобетонних блоках, між якими нічого не було. Хлопець уважно розглядав підвал, раз у раз виймаючи черевики з мокрої землі. Олена не помилилася, річка текла далі на схід, але Назарові більше не хотілося нікуди іти.
Зверху чулися голоси. Мабуть, Олена вже встала. Назар іще раз підійшов до щілини і раптом відчув, що черевиком наступив на щось тверде. Хлопець швидко вийняв мобілку і освітив підлогу. Земля була вогкою, навколо було болото, і тому ніякого твердого предмету знайти не вдалося. Хлопець нахилився і почав руками перебирати
95
землю, намагаючись нащупати те, на що наступив. В його руки потрапляли маленькі камінці, горстки землі, але він був впевнений, що наступив на щось інше.
Хлопець втомлено сів на землю. Мабуть, порпаючись у болоті, він ще більше затопив цю річ, і тепер не зможе її знайти.
З останньою надією Назар глибоко засунув руку у вогку землю і раптом… Хлопець вхопився за маленький залізний стержень. Нервово витягнувши руку з багнюки, хлопець побачив, що знайшов ключ. Мабуть, цей ключ випав у діда і через щілину потрапив під будинок. Хлопець іще раз засунув руку у болото, сподіваючись, що доля посміхнеться йому вдруге, але більше нічого не знайшов.
Був ранок. Олена разом з жінкою сиділа на ганку та допомагала перебирати моркву.
- Така піде? – запитала Олена.
- Ні, таку викидай, - промовила жінка.
- А як вас звати?
Жінка подивилася на Олену і посміхнулась.
- Леся, - тихо відповіла вона. – Олеся мене звати.
- Ясно, - не відриваючись від роботи, промовила Олена.
- А що?
- Нічого, - промовила Олена.
Вона поклала моркву і дістала з кишені гроші.
- Я хотіла заплатити вам, - сказала Олена, поклавши гроші перед жінкою.
- За що?
- За все… Ми ж їмо за ваш рахунок. До того ж, живемо тут.
- Ну то це не мені гроші, а дідові, - посміхнулась жінка.
- Ні, ні, візьміть, - впевнено проговорила Олена. – Добро має бути винагороджено, а ви добра. Купите щось на вечерю. Ви ж не можете годувати всіх студентів, яким треба тут працювати.
- Добре, - поклавши гроші в кишеню, промовила жінка. – А чого ж ви сьогодні не працюєте? Набридло до театру ходити? Вже не цікаво?
- Цікаво, - невпевнено відповіла Олена. – Але Назар спить і його недобудитись.
- То ви сьогодні не йдете до театру?
- Та мабуть, вже пізно, - пояснила Олена.
- То може, з„їздимо разом на базар у місто. Заодно і купимо щось до вечері…
Назар відкрив очі. Було десь близько одинадцятої.
Спочатку хлопець лежав і довго думав про сон, який йому наснився. А потім раптом схопився і швидко заглянув до себе під подушку.
Під подушкою лежав великий залізний ключ. Значить, то був не сон.
Назар піднявся з ліжка і вибіг з кімнати. В дідовій кімнаті нікого не було.
Хлопець вибіг на вулицю, але і там було порожньо.
- Ех, Олено, як же ти зараз потрібна мені, - прошепотів він сам собі. – Я ж без тебе ніколи не знайду, від який дверей цей ключ.
Хлопець у розпачі пройшовся по двору. Раз у раз він дивився навколо, намагаючись натрапити очима на маленькі дерев„яні дверцята, які мають привести його в якийсь потаємний світ.
Але ніякий незвичних дверей не було. Лише майстерня…
Назар підійшов до майстерні і заглянув через віконце всередину. Молотки, пилки, старий дідів мопед, якась каска… Нічого…
Назар без ентузіазму просунув ключ у двері. Ключ легко увійшов і хлопець посміхнувся.
- Олена, як завжди, була права, - промовив він. – Ніякої магії. Нічого дивного. Просто ключ, просто майстерня. І нічого цікавого.
Назар відчинив двері. На підлозі валялася купа паперу. Скрізь були розкидані цвяхи та якісь дрібні інструменти.
96
Хлопець підняв один із паперів і побачив, що на іншій стороні щось написано. Почерк був нерозбірливий, але з декількох строчок Назар здогадався, що то були листки зі щоденника діда під час війни. Назар вперся на мопед і спробував зрозуміти суть написаного. Ні… Спогади діда були явно не про війну. Про щось інше. Тільки про що?
Назар жадібно схопив з підлоги іще один листок і швидко пробіг його очима, пропускаючи незрозуміло написані слова. Хлопець не розумів, про що писав дід, але якщо написане правда – то в житті діда, мабуть, сталося щось жахливе.
Назар згріб усі папери з підлоги і, закривши на замок майстерню, побіг до хати.
Минуло декілька годин. Назар не припиняв читати. Раз у раз він вставав з ліжка і з надією дивився у вікно. Але за вікном нікого не було. Та де ж поділася та Олена?
Назар вже вчитався і не зважаючи на велику кількість незрозумілих слів, хлопець здогадався, що дід написав про госпіталь, в якому він лежав після війни. Там було написано, ніби щоночі поверхом ходили духи. І хоча написано було не дуже правдоподібно, все ж Назар читав із задоволенням.
Нарешті почулися кроки. Хлопець схопився з ліжка і вибіг на вулицю.
- Де ви були? – голосно крикнув він, побачивши Олену разом з Лесею, які тягнули великі пакети. – Я ледь з глузду не з„їхав!
- Ми були на базарі, - промовила Леся. – Їздили аж у місто. А туди ж дві з половиною години їзди.
Назар ображено подивився на Олену і зайшов у будинок. Олена зайшла за ним.
- Ти могла хоч би попередити, що збираєшся в місто, - ображено промовив він.
- Як то тобі є різниця, - засміялась Олена, втомлено сідаючи на своє ліжко.
- Є різниця? Та я… Я хвилювався за тебе… Ти між іншим мені не просто одногрупниця…
- А хто ж?
Назар замовчав.
- Скажи! Договори, що ти хотів сказати! – весело промовила Олена.
- Нічого… Просто мав на увазі, що ти мені не байдужа…
- О Боже, Назаре, ти в мене закохався!
- Ти що, знущаєшся з мене! – нахабно перебив хлопець. – Та в мене таких, як ти, мільйони!
- Може, й мільйони. Але закохався ти саме в мене! – сміялась Олена.
- Було б в кого! Знайшлася мені, красуня! Ти краще на підборах навчися ходити!
- А чого ж ти тоді почервонів?
- Нічого я не почервонів. Просто могла б попередити, що ми не підемо до театру.
- А ти міг би попередити, що збираєшся спати півдня! – уразила Олена.
- Ти ж бачила, що мене не було до ранку. Могла б і здогадатися! – крикнув у відповідь Назар.
Олена раптом замовкла.
- А тебе що, не було до ранку? – перепитала вона.
- А хіба ти не бачила?
- Я прокинулась вранці, і ти спав… Я ж не чула, коли ти прийшов.
- Ну як же не чула? Навіщо брешеш? Дід не спав. В його кімнаті світло було. І ти не спала. Я був під будинком, і чув, як ви розмовляли.
- Хто розмовляв? – здивовано перепитала Олена.
- Ну ти…
- З ким? З німим дідом?
- Ні… Може, з Олесею, - невпевнено прошепотів Назар, який точно бачив, як Леся ввечері пішла до себе додому.
- Вона ж не ночує тут, Назаре, - спокійно промовила Олена. – Ні з ким я не говорила. І ніякого світла в будинку не було. Дід спав, і я спала.
- Ну як же… Спали? А світло, а голоси? Я ж стояв під будинком, я ж бачив все… і чув. Я ішов вздовж річки і знайшов вхід через трубу під будинок…
97
Олена уважно дивилася на Назара.
- Може, ти не під той будинок зайшов. Переплутав, звернув не туди.
- Ні, точно під той! Я ішов весь час прямо. А ще ключ знайшов від майстерні… Під будинком.
Олена недовірливо подивилася на Назара.
- Тоді лікуйся, - пожартувала вона. – Психіатрія зараз на високому рівні.
Дівчина вийшла з кімнати.
- А може, це були духи? – раптом промовив Назар, вибігши слідом за Оленою.
- Звичайно…
- Я серйозно, Олено!
- Я теж серйозно про психіатрію!
- Ні, ти не знаєш! Я знайшов в майстерні щоденник діда. Там все написано.
Олена зацікавлено обернулася.
Назар помітив зацікавлений погляд і продовжив.
- Він написав там про госпіталь, в якому втратив руку. Він, дійсно, бачив духів…
- Назаре, - сердито промовила Олена. – Як тобі не соромно? По перше, порпатися в чужих речах, по друге, читати чужі щоденники? А якби мій щоденник знайшов, то теж без дозволу б прочитав?
- А хіба ти б мій не прочитала? – засміявся Назар.
- Ні! Звісно ж, ні! Бо це твоє власне! Це твої почуття, твої власні переживання, які мають бути недосяжні для інших!
- А я би твій прочитав, - сумно промовив Назар. – Хай би це, навіть, було неправильно.
- А раптом, я напишу там щось таке, чого тобі знати не потрібно. Тобі не буде соромно?
- А раптом, ти напишеш там щось таке, про що я обов„язково маю знати, - намагався виправдатись Назар.
- То я тобі сама скажу, якщо ти обов„язково маєш знати.
- А якби закохалася в мене, то сказала б? – хитро запитав Назар.
- Звісно ж, ні!
- Ну от, а я ж маю право про це знати! – весело промовив Назар.
- А якби прочитав, що я в тебе закохалася, то запропонував би мені зустрічатися? – хитро запитала Олена.
- Ну звісно ж, ні! – впевнено відповів Назар.
- От того і щоденник свій я тобі не дам!
- А може, дід спеціально написав це, щоб хтось про це дізнався, - припустив Назар.
- Про що написав? Про духів? Може, він дід – фантаст?
- Ні, я думаю, він писав правду.
- А я думаю, що це все нісенітниці. Викинь це з голови. Духів, взагалі, не існує, - впевнено промовила Олена.
- Духів не існує? – взявшись за голову, крикнув Назар. – Господи, дівчино, а що, взагалі, тоді існує? Ти хоч у що-небудь віриш? Хоч в Бога.
- В Бога вірю, - задумливо відповіла Олена. – А в духів – ні!
Був вечір. Всі сіли за стіл вечеряти.
- Добре, що є таке поняття, як «швидка їжа». Кинув в миску, три хвилини поварив, і готово! – промовила Леся.
- А ви думали знову вечір провести перед плитою? – засміялась Олена.
Назар мовчав.
Дід нічого не їв. Може, не хотів, а може, не довіряв цій незрозумілій міській їжі, в якій не було нічого натурального.
Олена подивилася на Назара.
Назар знав, вона знає всі його думки. Вона просто читає їх по очах.
Дівчина повернулася до діда.
98
- А ви не їстимете?
Дід покачав головою. Назар пильно подивився на нього і нарешті наважився.
- Я хочу поговорити з вами, - звернувся він до діда.
Дід ніяк не зреагував на різку заяву.
- Та врешті решт! – не витримав Назар. – Досить робити вигляд, ніби нічого не відбувається.
Дід злякано подивився на хлопця.
- Я читав ваш щоденник, - вже спокійніше промовив Назар. – Просто скажіть, чи це правда. Більше нічого не прошу.
Дід встав зі столу і спокійно ліг на ліжко. Він щось рукою показав жінці, і вона швидко підсіла до нього.
- Він хоче, щоб я переповіла вам те, що він зараз розказуватиме, - пояснила Олеся, дивлячись на знаки, які їй показував дід.
Олена та Назар уважно подивилися на жінку.
- Діда відправили в шпиталь за станом здоров„я тоді, коли В„єтнамська війна була в самому розпалі. У нього були проблеми з голосовими зв„язками, і йому було важко розмовляти. Його палата знаходилася на другому поверсі. Дивним було те, що хворі не спілкувалися між собою, так, ніби боялися про щось говорити. Дідові вдалося затоваришувати з одним із хлопців. Його звали Яків. Яків розповів дідові, ніби щоночі по коридору лівого крила будівлі, на яке виходили вікна палати, ходять якісь дивні тіні. Вони не схожі ні на лікарів, ні на пацієнтів. А ще в руках кожна тінь тримає свічку.
Жінка на секунду замовчала. Дід продовжував показувати щось руками.
- Дід каже, що звісно, спочатку не повірив Якову, і вирішив, що його товариш просто не сповна розуму, доки однієї ночі на власні очі не побачив ці тіні. Він слідкував за ними всю ніч. Вони були одягнуті в сірі довгі халати, і здавалося, що крізь них можна було побачити стіни, так, наче вони були прозорі. Ці дивні постаті ходили коридором, носили кожен свою свічку, і не звертали одне на одного уваги. Іноді здавалося, що вони мають зіткнутися, але такого ніколи не ставалося. Вони наче проходили один крізь одного. Це все, - спокійно завершила жінка.
- Як же все? – обурився Назар. – А рука? Як же рука?
Дід посміхнувся. Він чекав цього питання. Леся продовжила читати його розповідь.
- Дід довго не міг повірити, що в реальному світі по коридору просто так можуть розгулювати духи. Він сперечався з Яковим у неправдоподібності одягу, говорив, що цей фокус легко можна зробити з допомогою звичайного дзеркала, яке пускатиме у сусіднє вікно сірі тіні. Дід побився об заклад, що піде туди і стоятиме там всю ніч.
- І не страшно було? – запитала Олена.
- Страшно, - відповіла жінка, дивлячись на діда. – Страшно, але віра в реальне перемогла. Такого не може бути. І ніяких духів там немає. Дід пішов у коридор і півночі шукав там хоч би одну людину, але те крило чомусь пустувало. Десь о третій ночі, коли дід вже, навіть, трохи задрімав, він почув шепіт. Звичайно, вирішивши, що це жарт його товариша, дід вибіг у коридор і побачив прозорі тіні. Навіть, тоді він не вірив у них. Але поворухнутися все одно було страшно. Одна тінь пройшла біля нього. Це була жінка з обличчям повним страждань. Дід обернувся і торкнувся до її плеча. В цей момент його рука запалала від болі. Було таке враження, що рука просто горить у вогні. Дід щосили закричав і почав метатися з одного кінця коридору в інший, доки не наткнувся на вікно. Дід подумав, що доторкнувшись розпеченою рукою до віконного скла, йому стане легше. Але, тільки-но він торкнувся скла, воно лопнуло, просто розкололось на маленькі шматки. Один кусок скла порізав дідові руку. Як не дивно, але крові не було. Від такого сильного болю дід втратив свідомість. А коли прокинувся, то частину руки було вже ампутовано. Пізніше йому розказали, що його знайшли вранці за десять кілометрів від лікарні. Долоня була повністю відмерла. Лікарі
99
сказали, що скло зачепило життєво важливі судини та нерви руки, і тому підживити її назад не вдалося.
- А як вони пояснюють те, що дід опинився за десять кілометрів від лікарні? – поцікавився Назар.
- Лікарі кажуть, що біль був настільки сильний, що дід міг легко пробігти цю дистанцію в безпам‟ятстві.
- Неймовірно, - прошепотів Назар. – Цим лікарям аби якесь наукове пояснення дати.
З цими словами Назар багатозначно поглянув на Олену. Дівчина лише скептично посміхнулась.
- А зараз час спати, - промовила жінка, вкриваючи діда. – А мені час додому.
- А в мене ще одне питання, - промовив Назар.
Дід уважно подивився на хлопця.
- А вчора вночі ви вмикали світло? Десь о годині третій?
Дід посміхнувся і показав щось жінці.
- Він каже, що вмикав. Він читав, - пояснила Леся.
- Ясно, - промовив Назар.
Дід закрив очі. Жінка вийшла за двері.
- Ходімо прогуляємося, - взявши Олену за руку, промовив Назар.
Хлопець і дівчина вийшли на вулицю.
- Прохолодно, - промовила Олена, застібаючи кофту.
- Хочеш, накинь мою куртку, - запропонував Назар.
- Ні, дякую, - посміхнулась Олена.
- Чого? Тобі ж холодно. Візьми куртку.
- Якщо я вдягну твою куртку – тобі буде холодно.
- А ти даси мені свою, - подумавши, промовив Назар. – Моя тепліша. А мені і в твоїй буде добре.
- Ні, - відповіла Олена.
- Ну чому? Тобі ж холодно!
- Ну то й що.
- Ну просто накинь, - наполягав Назар.
- Просто я не люблю чужого одягу.
- А хіба я тобі чужий?
- Ти не чужий, - посміхнулась Олена. – А от одяг твій мені чужий. Я чужого не вдягаю і свого нікому не даю.
- І що, навіть, мамі своїй не дала б одягу, чи сестрі?
- Мамі дала б, - задумалась Олена. – І сестрі теж. Тільки в мене сестри немає.
Олена та Назар засміялись.
- Що скажеш про історію? – раптом ставши серйозним, запитав Назар.
- Про яку історію? – не зрозуміла дівчина. – А-а-а, про духів? Ну звісно, це нісенітниці.
- Ти не віриш? – здивувався Назар.
- О Боже, я так і знала, що ти мене знову діставатимеш. Так і думала, що ти у все це повіриш.
- А який сенс діду брехати? – запитав Назар. – Навіщо б він вигадував ці всі історії?
- Може, він хворий, а може, йому це все примарилось… Звідки мені знати.
Назар насуплено відвернувся в іншу сторону.
- Назаре, та відкрий ти очі! – не витримала Олена. – Двадцять перше сторіччя! Які духи? Які привиди? Про що ти?
- Ти хоч у щось віриш? – ображено запитав Назар.
- Назаре, - взявши хлопця за руку, промовила Олена.
Вона зупинилася і подивилася йому в очі.
- Подумай реально. Якби там дійсно були привиди зі свічками, то туди б зараз понаїжджало повно науковців, які б досліджували тих істот. Встановили камери
100
спостереження. Якби там реально були духи, то принаймні, про це б написали в якихось газетах. Але доказів немає! Бо немає ніяких духів!
- Але ж дід бачив…
- Назаре, а згадай, скільки було вигадок про інопланетян, які нібито прилетіли на землю. Скільки повідомлень про НЛО. Але тільки цим зацікавлювались реальні науковці, то одразу виявлялося, що це або просто вигадки, або фотомонтаж.
- Я не знаю, - невпевнено промовив Назар.
- Тобі просто хочеться у це вірити, просто хочеться, щоб ці духи існували. От наприклад, коли ти був під будинком і побачив світло, то подумав, що то духи, а насправді, то просто дід читав книжку.
- А голоси?
- А що голоси? Може, ці голоси чулися з іншого будинку.
- Ага, в три години ночі.
- А чому б і ні. Мало що там могло статися! Може, там дитина мала не могла заснути.
Назар скептично подивився на Олену.
- Ну що не так? – запитала вона.
- Олено, ну яка мала дитина? Звідки вона взялася? Ти ж сама бачила, що в радіусі ста метрів від будинку діда більше немає жодної живої душі!
- А-а-а, ну якщо немає, то значить це можуть бути тільки духи! – іронічно промовила Олена.
Назар відпустив Оленину руку.
- Ну хочеш, давай сходимо завтра в той госпіталь, і ти сам переконаєшся, що то все вигадки, - запропонувала Олена.
- А ти знаєш, де цей госпіталь?
- У мене в сумці є детальна карта цієї частини міста, - відкриваючи сумку, промовила Олена.
Вона вийняла карту і уважно на неї подивилась.
- Почекай, я посвічу мобілкою, - запропонував Назар.
- Ось, - провівши пальцем по карті, зосереджено промовила Олена. – Військовий шпиталь. Адреса… Вулиця Шевченка, 2.
- А це що за вулиця? – запитав Назар.
Подивись на тому будинку.
Назар підбіг ближче до якоїсь старої хати і прочитав напис.
- Шевченко, 32, - голосно крикнув він. – А наступний, Шевченка, 30. Значить нам треба іти в тому напрямку!
- От і чудово. Завтра вранці вийдемо на цю стежку і підемо вздовж цієї дороги, - весело промовила Олена.
- Олено, це ж недалеко. Ходімо зараз.
- Зараз? Назаре, ти здурів? Перша ночі. Тобі що, жити перехотілося?
- Ти що, злякалася духів? Ти ж казала, їх не існує!
- Їх не існує, але існують маніяки і вбивці, а я ще хочу жити!
- Які маніяки? Тут вже років, п„ять окрім, діда ніхто не живе. Це мені Олеся сказала.
- Ну добре! – погодилась Олена. – Ходімо. Я доведу тобі, що не боюся духів, бо їх просто не існує.
Олена та Назар попрямували вздовж дороги, раз у раз поглядаючи на номери старих будинків. Назар щось бубонів, намагаючись переконати свою супутницю в існуванні духів, магії і всього того, у що Олена ніяк не могла повірити. Нарешті, вони наблизилися до шпиталю. Це була триповерхова сіра будівля, яка, чесно сказати, трохи нагадувала місце, де живуть духи. Високі страшні стіни, маленькі віконечка. Жодне з вікон не світилося. Здавалося, будівля пустувала вже багато років.
- Дивись, он духи! – голосно крикнула Олена.
- Де? – злякано підскочив на місці Назар.
Він пильно подивився у кожне вікно, але нічого не побачив.
101
- Де? – жалібно перепитав хлопець, зрозумівши, що не встиг нічого побачити.
Назар подивився на Олену. Вона почала голосно сміятися.
- Чого ти смієшся? Ти мене розіграла? – розлючено запитав хлопець.
- Звісно ж, розіграла, - продовжувала сміятись Олена. – Ти що, дійсно повірив, що я побачила духів? Неймовірно! Який ти телепень!
Олена пройшлася біля будинку.
- Ходімо, подивимося на центральний вхід, - запропонувала вона і попрямувала за ріг дому.
Назар понуро пішов за нею.
А якщо цих духів дійсно немає? Якщо дід просто вигадав це все?
Може, дійсно, краще було не лізти в ті дідові писанини, не лізти в той підвал, не відкривати ту майстерню. Це ж все ж таки власні речі діда. Це його власне, те до чого ніхто не має права торкатися.
- Господи, - промовив Назар.
- Що? – не зрозуміла Олена.
- Я вже, навіть, думаю, як ти…
- Дивись, - раптом промовила Олена і зупинилась.
Назар підійшов ближче і поглянув через Оленине плече на центральний вхід шпиталю. Біля воріт сидів чоловік і курив сигарету.
- Мабуть, охоронець, - прошепотіла Олена.
- Було б що охороняти… Що будемо робити?
- Поговоримо з ним, - впевнено промовила Олена.
- І як ти це збираєшся зробити?
Олена впевнено вийшла з-за рогу будинку, і порпаючись у сумочці, попрямувала до охоронця. Назар, нічого не розуміючи, пішов за нею.
- Назаре, ти не бачив мою запальничку? – голосно запитала дівчина, виймаючи з сумки цигарки.
- Ні, - спокійно відповів Назар, розуміючи, що це частина Олениного плану.
- Вже третю на тиждень гублю, - нервово промовила Олена, взявши цигарку до рота. – Пробачте, будь ласка, - звернулася вона до охоронця, - у вас не буде підкурити?
- Звичайно, - ввічливо промовив охоронець.
Олена, як професійний курець, затягнулася цигаркою.
- Давно палите? – запитав охоронець, ховаючи запальничку.
- З чотирнадцяти років, - посміхнулась Олена. – Спочатку дурість, а тепер кинути не можу. А ви?
- А я нещодавно палити почав, але кинути теж не можу. По дві пачки в день викурюю.
- Що, серйозно? По дві вдень? – здивувалася Олена.
- Сам трохи шокований, - посміхнувся чоловік.
- А ви тут охоронцем працюєте? – намагаючись зав„язати розмову, запитала Олена.
- Так…
- Було б що охороняти, - посміхнулась дівчина.
- І не кажіть. Але що ти кому скажеш? Мені платять – я охороняю.
- І як робота? – запитав Назар.
- Нічого. Нічого робота. Тільки нудно тут. Ніхто не ходить, і поговорити ні з ким. А ви хто такі?
- А ми живемо тут неподалік, - показуючи рукою в сторону стежки, промовила Олена. – Хвилин тридцять іти.
- Так це чудово! – радісно промовив охоронець. – Якщо вам не спатиметься, ви приходьте сюди. Мені веселіше буде. Я тут щосереди чергую.
- Добре, обов„язково якось прийдемо, - промовила Олена.
- Я також тут недалеко живу! – не міг вгамуватися охоронець. – Он бачите, та хатинка, де світло горить.
- Бачимо.
102
- То моя мати для мене світить. Вона ніколи спати не лягає, коли я йду на чергування. Каже, що це для того, щоб мені не було так одиноко.
- Супер, - захоплено промовила Олена.
- Ігор, - протягнувши руку, промовив охоронець.
- Назар.
- Олена.
- Дуже приємно. А де саме ви живете? – запитав Ігор.
- Я не пам„ятаю номер будинку, ми тут нещодавно, - пояснила Олена. – Ми в одного діда живемо.
- Якого діда?
- Я, навіть, не знаю, як його звати, - сумно промовила дівчина. – Просто він німий.
- Німий? – задумливо промовив охоронець. – Навіть, не знаю, хто це може бути.
- Ну в нього ще хата знаходиться майже біля самого театру. Тільки в провулок звернути.
- Театру? – здивувався Ігор. – У нас в Подолищах, навіть, театр є?
- Є, - відповів Назар. – А що таке Подолища?
- Це так наше село називається.
- Село? – здивувалася Олена. – А ми думали це частина міста.
- Яке це місто? – засміявся охоронець. – Місто дві години пішки звідси. І це якщо швидко іти.
Олена подивилася на шпиталь.
- А чого це у вас на другому поверсі світло горить? – запитала вона.
- Де? – злякано запитав Ігор. – А-а-а, то Вишенський! Його вже всі знають. Він боїться темряви. Засинає лише при ввімкненому світлі, а медсестри потім йому вимикають.
Назар розчаровано зітхнув. Олена подивилась на Назара.
- А кажуть, що у вашому шпиталі духи є, - почав Назар.
- Духи? – посміхнувся охоронець. – Скільки працюю, духів ще не бачив.
- А в іншому крилі шпиталю? – запитала Олена.
Охоронець посміхнувся.
- Не бачив, - впевнено відповів Ігор.
- То думаєте, це неправда? – перепитав Назар.
- Думаю, неправда, - промовив Ігор. – Знаєте, що я вам скажу. Починаючи з 1921 року в ця будівля належала НКВС. Вони тут проводили свої масові розстріли, розправлялися над усіма. Нещодавно, хтось із пацієнтів про це дізнався. З тих пір і почалися ці дурнуваті легенди про привидів…
- Що за легенди?
- Ніби щоночі ходять вони зі свічками в руках, проходять крізь стіни. Ніби одягнені в сірі довгі накидки. Я скажу так: скільки працюю – нічого подібного не бачив!
- І що, зовсім нічого дивного не помічали? – запитала Олена.
- Було раз…
- Що? – поцікавився Назар.
- Приходила якось вночі дивна бабуся, зернята пропонувала…
- А ви що?
- Відмовився. Нащо мені її зернята?
- А що ж тут дивного? – перепитала Олена.
- Просто, коли вона приходила, то всі собаки раптом порозбігалися в різні сторони.
- Може, просто злякалися?
- Може… Але з тих пір тих собак ніхто більше не бачив.
Назар пильно подивився на Олену. Вона не ховала своєї іронічної посмішки.
- Собаки повтікали від бабусі, - промовила вона. – Але це зовсім не доводить, що в будинку є привиди.
- Я думаю, що привидів тут немає. Ні духів, ні привидів… Лише пацієнти, - посміхнувся охоронець.
103
- Ну що ж, - промовила Олена. – Ми все з„ясували, мабуть, підемо вже додому. Хорошої вам служби!
- Заходьте в гості, - ввічливо промовив охоронець. – Ви запам„ятали мій будинок? Шевченка, 7. Передавайте своєму дідові привіт.
- Передамо! – посміхнувся Назар.
- Скажіть, від Ігоря Байракова. Байракових тут усі знають!
- Добре, бувайте.
Був ранок. Олена відкрила очі. Вона в одязі лежала на своєму ліжку. Поруч із нею лежав Назар і міцно спав.
- Ми вже спимо в одному ліжку, - прошепотіла Олена. – Який жах! Назаре, ти спиш?
- Ні, вже не сплю, - не відкриваючи очей, промовив Назар.
- Знаєш, котра година? О пів на дванадцяту.
- Зважаючи на те, що ми прийшли о четвертій ночі, то це нормально.
- Принаймні, ти заспокоїшся зі своєю магією, - промовила Олена. – Сподіваюсь, що хоч охоронцеві повіриш, що ніяких духів немає.
- А як же бабуся і зниклі собачки?
Олена засміялася.
- О Боже! Ти знову за своє. Може, ті собачки просто так повтікали, зайця побачили, чи лисицю. Тут же ліс недалеко…
- Може й так, - продовжуючи спати, бубонів Назар.
- А може, той Ігор, взагалі, пожартував. Вигадав ту історію.
- Може й так…
- Та прокидайся вже, - штурхаючи Назара в бік, промовила Олена. – Бо дід та Леся вирішать, що ми оголосили голодування.
Назар повільно піднявся з ліжка. Олена зайшла в дідову кімнату. На дідовому ліжку сиділа Леся і читала якусь стару газету.
- Доброго ранку, - привіталась Олена.
- Доброго, - відповіла жінка. – Тільки, мабуть, вже не ранок.
Дід сидів за столом.
- Мабуть, не ранок, - погодився Назар, який щойно зайшов до кімнати.
- Сідайте їсти, - промовила Леся.
- Дякую, - промовила Олена і сіла коло діда за стіл.
- Дід казав, що ви прийшли з прогулянки десь о четвертій, - промовила жінка. – Заблукали?
- Ні, не заблукали, - весело промовила Олена. – Просто гуляли.
- А де?
- Вздовж вулиці Шевченка! – відповіла Олена. – Навіть, шпиталь бачили.
Дід щось показав жінці.
- Дід каже, що шпиталь давно закрили. Він вже років двадцять точно не працює.
- Працює, - натхненно перебила жінку Олена. – Ми вчора були там. Все працює.
- Дід каже, що такого не може бути, - повторила жінка. – Шпиталь закрила санепідемстанція, оскільки знайшли там дуже багато вірусів різних інфекційних хвороб.
- Ну, може, вже провели дезінфекцію, - припустила дівчина. – Ну, Назаре, хоч ти підтвердь, що шпиталь працює.
- Працює, - впевнено відповів Назар, беручи з миски вареник.
Дід здивовано подивився на студентів.
- До речі, а ви знаєте Ігоря? – запитав Назар.
Дід уважно подивився на Назара.
- Ігоря Байракова знаєте? – весело перепитала Олена.
Дід щось показав жінці.
104
- Дід каже, що був знайомий з ним, коли лежав в госпіталі. Той саме працював охоронцем. Каже, що це був хороший чоловік, щоправда, дуже багато палив. Випалював по дві пачки вдень.
- Так, він вчора розповідав нам! – промовила Олена. – Ми вчора познайомились з ним.
- Дід каже, - продовжила жінка, - що ви не могли з ним познайомитись, бо три роки тому назад він помер. Йому було сімдесят чотири.
- Ні, то, мабуть, не той, - махнула рукою Олена. – Цьому років тридцять, а може, й менше. Він з мамою живе…
- Його мати теж померла, - сумно промовила Леся. – Дід каже, що її всі любили. Вона завжди всім допомагала, була людяною і доброю. Коли її син ішов на чергування, вона ніколи не гасила світло в кімнаті, щоб Ігореві не було так одиноко.
- Так вона і вчора не гасила, - ледь ворушачи губами, шепотіла Олена. – Ми бачили той вогник у вікні. Правда, Назаре?
Назар, запхнувши в рота цілий вареник, махнув головою. Це все, на що він був здатен в той момент.
- Він нас у гості запросив, - продовжувала Олена. – Може, це якась інша сім„я. Діду, може, ви щось плутаєте?
Дід покачав головою.
- Вони померли, - впевнено промовила Леся. – Дід каже, що не міг помилитися.
- Неймовірно, - промовила Олена. – А що ж ми тоді бачили? Духів?
Вона голосно засміялась.
- Може й так, - посміхнулась жінка.
- Ні, то точно не духи, - нарешті промовив Назар. – Діду, то були справжнісінькі люди.
Дід нічого не відповів, і лише відвернувся до стіни.
- А хочете, ми зараз приведемо їх до вас! – запропонувала Олена. – Ходімо, Назаре! Запросимо Ігоря до нас в гості. Пішли!
Олена схопила Назара за руку і вибігла на двір.
- Ну скажи, Назаре, - швидко йдучи по дорозі, промовила Олена, - чи це я з глузду з„їхала, чи це той дід не з повна розуму.
- Якщо ти з„їхала з глузду, то значить, і я з тобою разом звихнувся. Принаймні, галюцинації у нас однакові.
- Може, той дід дійсно переплутав сім„ї. Може, в цьому місці десять сімей з прізвищем Байраков.
- Так, - погодився Назар. – Тільки дивно, що і того і того звати Ігорем… І палять вони однаково, по дві пачки вдень.
- Не знаю, Назаре, не знаю. Може, це розіграш якийсь. А може, ми в пастку якусь потрапили. Може, нас хтось розігрує?
- Та навряд.
- І чого той дід сказав, що шпиталь закрили? – промовила Олена.
- Може, його дійсно закрили… Може, це той Ігор нам набрехав, що працює охоронцем.
- Може. Але чого тоді на другому поверсі світло горіло.
Назар нічого не відповів.
- Все це дуже дивно, - продовжила Олена. – Але зараз ми знайдемо того Ігоря, і все стане на свої місця! Ходімо, нам на другу сторону.
- Яка була адреса? – запитав Назар.
- Шевченка, 7. Я пам„ятаю, як виглядав будинок, тому ми швидко його знайдемо.
- Ось, Шевченка, 9. Значить наступний.
Назар та Олена підійшли до старих зелених воріт. Олена заглянула на подвір„я. За низькими старими воротами стояла хата. Вона була настільки старою, що повністю
105
просіла в землю, і з землі стирчала лише прогнивша дерев„яна стеля. Вікна, двері – все було під землею.
- Ще років п„ять, і цієї хати не буде видно, - промовив Назар.
- Через років п„ять тут все село перетвориться у велике підземне царство, - погодилась Олена. – Ходімо, це не ця хата. В тій, яку ми вчора бачили, точно були вікна.
- Ні, це точно вона. Шевченка, 7. Дивись, наступна Шевченка, 5. Попередня – Шевченка, 9.
- Може, Ігор сказав не ту адресу, чи ми не так зрозуміли, - намагалась пояснити Олена.
- А може, це все ж та хата?
- Назаре, хата не могла за одну ніч просісти на два метри вниз. Це мінімум років тридцять, а то і більше.
Назар нічого не відповів. Олена пішла вздовж старих хат, уважно вдивляючись в кожну з них.
- Ні, та була інша, - шепотіла вона сама собі.
- Може, ця? – побачивши схожу хату на іншій стороні дороги, промовив Назар.
- Схожа, але це не може бути вона.
- Чому?
- Ми стояли біля центрального входу до шпиталю, а звідти цього будинку ми б не побачили..
Назар понуро пішов далі.
- Слухай, давай зайдемо до шпиталю. Там же має хтось чергувати. Запитаємо у них, де живе їхній охоронець.
- Давай.
Олена та Назар зайшли за ріг шпиталю і підійшли до вхідних дверей. Двері були забиті дерев„яними брилами, а зверху висів великий іржавий замок.
- Вчора було відчинено, - промовив Назар.
- Правда? Ти точно пам„ятаєш?
- Так. Я точно пам„ятаю, - промовив Назар. – Здається, навіть, двері інші були. А може, й такі самі. Тільки точно відчинені.
Олена підбігла до вікна.
- Підсади мене, я зазирну всередину.
Назар підняв Олену так, щоб вона змогла схопитися руками за залізну сітку на вікні.
- Що ти бачиш?
- Там порожньо… Брудно, порожньо. Нікого немає. Якісь два розламані ліжка… Мабуть, це палата. Але в ній явно давно ніхто не лежав.
Назар поставив Олену на землю.
- Подобається? – запитала вона.
- Що? – не зрозумів Назар.
- Пригода! Ти ж шукав пригод на свою голову, от і натрапив!
Назар сумно посміхнувся. Він підійшов до вхідних дверей і спробував зірвати замок.
- Міцний…
- Нам самим не відкрити ці двері, - підійшовши до Назара, промовила Олена.
- Хіба що сокирою.
- Ні, сокирою теж не вийде.
- А що скажеш про вік дерева, замка, дверей?
Олена присіла біля дверей і уважно глянула на замок.
- Скажу, що цей замок не відкривали років десять, а то і більше.
- Супер, - захоплено промовив Назар. – І як ти це поясниш?
- Я сама нічого не розумію. Вчора в цьому будинку горіло світло. Сьогодні хтось вимкнув це світло, але замок не відкривали років десять.
- Може, десь є інший вхід.
- Є, але він теж забитий на цвяхи. Ми вчора проходили повз нього.
106
- Отож, що ми маємо, - голосно промовив Назар. – Охоронець, якого ми вчора бачили, помер три роки назад. Лікарня, в якій вчора лежали пацієнти, десять – двадцять років тому була закрита і забита дерев„яними брилами. А будинок, в якому вчора горіло світло, сьогодні під стелю осів в землю. Нічого такий сюжетик!
- Треба обов„язково дістати ключі від цього замочка, і, будь-що, зазирнути всередину цього шпиталю, - промовила Олена.
- А хто ж нам дасть ці ключі?
- ЖЕК! – впевнено відповіла дівчина. – Хіба вони не мають знаходитись в ЖЕКу?
- Сонечко, а хто ми такі, і з якої статі вони нам повинні відкривати цей шпиталь?
- А ми скажемо, що проводимо наукову роботу від університету!
- А якщо перевірять?
- Якщо перевірять, - сумно промовила Олена, - то буде погано…
Назар відійшов в сторону.
- Назаре, а якщо поїхати в університет і поміняти тему?
- Можна… тільки хто ж тобі її поміняє? Вже скоро захищатись треба буде!
- А ми у декана поміняємо. Попросимо Остапа Завацького, нехай домовиться зі своїм татом щодо нас.
- Можна, - невпевнено промовив Назар.
- Ти ж дружиш з Остапом, поговори з ним!
- Поговорю, - вже веселіше відповів Назар.
- Якщо університет знатиме, що ми досліджуємо шпиталь, то і за ключі можна не переживати, і до архіву нас пустять.
- Було би непогано. А з театром що?
Олена знизала плечима.
- Мені здається, - промовила вона, - час нам навідатись у місто.
2
- Алло, Назаре, це Олена. Де ти?
- О-о-о, Олено, ти купила собі мобільний телефон?
- За які такі гроші? За свою стипендію?
- Ну у тебе ж підвищена, ти ж відмінниця, - засміявся Назар.
- Слухай, я весь ранок сиділа в архіві. Такого накопала, очі на лоб вилізуть. А ти був в університеті?
- Був.
- І що?
- Все нормально. Остап про все домовився. Тему нам поміняли. Тільки от у ЖЕКа ключів немає. Треба їхати в Міську раду. Кажуть, вони мають зберігатися там.
- Ти зараз їдеш туди?
- Так.
- Давай зустрінемось через двадцять хвилин на зупинці біля Міської ради.
- Давай.
Олена вийшла на тролейбусній зупинці. Назара там не було. Олена подивилася навколо.
- Олено, привіт!
Олена обернулася і побачила Карлу.
- Привіт, Карло.
- Як справи, як робота над дослідженням? Ви ж, здається, театр досліджуєте?
- Ні, уже не театр. Уже шпиталь.
- Чому? Мені здається, театр цікавіше, - промовила Карла.
- Ну це тобі так здається.
- А я щойно бачила Назара. Ти його шукаєш?
- Так, а де він?
- Пішов в міську раду.
- Ну то я почекаю його тут. А як ваше дослідження? У вас же замок?
107
- Так! – радісно промовила Карла. – У нас все класно. Зараз працюємо над родоводом графа Полонезького. Стільки деталей! Стільки всього! Думаю, наша робота буде найкращою!
- Не сумніваюся, - скептично промовила Олена. – Ну все, он іде Назар. Я піду, бувай.
Олена підбігла до Назара, обняла його, і ніжно поцілувала в губи.
- Привіт, коханий, - голосно промовила дівчина.
- Привіт, кохана, - ледь тримаючись на ногах, видавив із себе Назар.
- Привіт, Назаре, - помахавши рукою, крикнула Карла і сіла у тролейбус.
- Що це все означає? – нічого не розуміючи, запитав Назар. – Ти в мене закохалася?
- Боже борони. Просто Карла сказала, що в них буде найкраща дослідницька робота, і тому я вирішила їй помститися.
- І тому поцілувала мене?
- Так. Просто вона колись казала, що ти їй подобаєшся.
- Та ну, - засміявся Назар. – Це все твої вигадки. Скажи просто, що закохалася в мене, і хотіла мене поцілувати.
- Я? Хотіла тебе поцілувати? Було би кого цілувати?
- Але ж поцілувала!
- Лише, щоб помститися Карлі!
- Може, завтра і обручку на палець вдягнеш на зло Карлі.
- Розмріявся! – засміялась Олена. – На тобі, взагалі, ніхто не одружиться!
- На мені? Не одружиться? – розлютився Назар. – Та, навіть, ти б за мене заміж вийшла, просто я тобі не пропоную.
- Та кому потрібні твої пропозиції? Якби ти на колінах за мною повзав, я б все одно за тебе заміж не вийшла!
- Не вийшла б?
- Ні.
- Ну то я Карлі запропоную, - хитро промовив Назар.
- А Карла з Максимом зустрічається.
- Але ж я їй подобаюсь! От і запропоную.
- Не запропонуєш! – ображено промовила Олена.
- А от і запропоную!
- Не запропонуєш… Вже тоді краще одружися зі мною!
Назар засміявся.
- Кого ми чекаємо? – запитала Олена.
- Жінка з міської ради поїде з нами. Вони не мають права давати нам ключі без нагляду. Зараз підписують дозвіл на те, щоб нам дозволили працювати в шпиталі.
- Може, й машиною нас туди завезуть, - замріяно промовила Олена.
- Ну звичайно! А ти що думаєш, замісник голови міськвиконкому піде пішки.
Назар та Олена розсміялися.
Невдовзі під„їхала чорна машина. На передньому сидінні сиділа жінка. Вона махнула Назарові рукою, і студенти швидко сіли в авто.
- Це аж в кінець міста? – втомлено запитав водій.
- Так, - відповів Назар. – Аж через міст.
- А як називається той район? – знову запитав водій, заводячи машину.
Назар розгублено подивився на Олену.
- Подолища! – впевнено відповіла дівчина.
- Подолища? – перепитала замголови.
- Так, а що?
- Я зрозуміла, де це! – посміхнулась жінка. – Далеченько.
- Що поробиш, - знизав плечима Назар.
- Здається, той район по-іншому називається, - промовив водій.
- Він називається Шевченківський, - впевнено промовила жінка. – А Подолища – то стара назва. Так називалося село, яке було на тому місті. Але то було років сорок
108
назад. Зараз цю назву давно вже ніхто не згадує. Я, взагалі, не знаю, де ви на неї натрапили…
Олена підсунулась ближче до Назара.
- Я вже нічому не дивуюсь, - пошепки промовила вона.
- Чому?
- Ти б знав, що я в архівах прочитала. Я зробила тобі копії. Хочеш, візьми почитай.
- Ні, - заперечив Назар. – Краще вже розкажи. Я, все одно, з тих документів нічого не зрозумію.
- Ігор Байраков 1929 року народження. Помер у віці 74 років. Ніколи не був одружений, жив з матір„ю. Мати померла в 56-ому.
- Оце так! – захоплено промовив Назар.
- А пам„ятаєш Вишенського?
- Якого Вишенського? Хто такий Вишенський?
- Ну, охоронець розповідав, що він боїться темряви. – нагадала Олена. - У нього в палаті ще світло горіло, пам„ятаєш?
- Ну-ну, я згадав. Я просто не знав, яке в нього прізвище.
- Він, дійсно, лежав в тій лікарні. Тільки років тридцять років тому.
- А зараз він де?
- Помер уже, - відповіла Олена. – Від вірусної інфекції… Забула, як називається. Пам„ятаю, що виникає ця хвороба від трупної палички.
- Який жах.
- Коротше помер він, - Олена відкрила свої папери, - в 1970 році.
- А хто ж світло тоді палив? – здивовано запитав Назар.
- Щодо лікарні, - продовжила Олена, гортаючи папери, - то її закрили в 1986-ому через велику кількість вірусних інфекцій.
- Про що шепочетесь? – повернувшись до студентів запитала жінка.
- Та все про цей госпіталь, - пояснила Олена. – Цікава в нього «біографія».
- Що? Дійсно? – зацікавлено промовила жінка. - То давно було, але я пригадую, що його закрили, бо знайшли якусь заразну хворобу.
- Так, у нас є ці дані.
- Дезінфікували, здається, двічі, - промовила замголови. – Та тої дезінфекції вистачало, максимум, на місяць!
- Це вони так дезінфікували! – вступив в розмову водій. – Хлоркою попирскали по кутках, і це вже називається дезінфекцією!
- Може й так, - погодилась жінка. – Ви дивіться, хоч самі не позаражаєтесь. Може, якісь марлеві пов„язки візьміть, чи щось для імунітету…
- Добре.
- До речі, ось структура шпиталю, - промовила жінка, передаючи Назарові маленьку книжечку.
- Подивимось, - відкривши книжку, промовив Назар. – О-о-о, навіть, фотографії палат є!
- А який вік цієї книжечки? – поцікавилась Олена.
- Приблизно час, коли збиралися будувати друге крило, - відповіла жінка. – Десь шістдесяті роки.
- Ясно. А яке крило добудовували, праве чи ліве?
- Праве, - впевнено відповів водій. – Ліве лише ремонтували.
- Три поверхи, - зосереджено промовила Олена. – Я думаю, нас більше цікавитиме ліве крило.
Назар відкрив сторінку з ескізом лівого крила.
- Нічого особливого, - промовив він. – Нормальні палати…
- Коридори теж не схожі на помешкання для духів…
- Все, приїхали, - весело промовив водій. – Ось ваш шпиталь!
- Швидко, - посміхнувся Назар. – Якщо іти пішки, то десь на години дві довше виходить.
109
Жінка пішла до дверей госпіталю. Водій вийняв з кузова сокиру і пішов слідом за нею.
- Познімай ці дерев„яні брили, щоб я змогла відкрити двері.
Водій спокійно почав розрубувати дерево, яким були забиті двері госпіталю.
Назар та Олена стояли осторонь.
- Так, - серйозно промовила жінка. – Тепер всі підійдіть сюди. Ви маєте розписатися в цьому протоколі про те, що ви були присутні при відкриванні дверей. Пишіть свої прізвища, а збоку ставте підпис.
Олена та Назар нахилились над протоколом.
- А ще підпишіть оце, - підсовуючи студентам якісь документи, промовила замголови.
- А це що? – пробігши очима документ, зітхнув Назар.
- А це документ, який засвідчує, що міська рада передає вам ключі від шпиталю та дозволяє тут працювати.
- Навіть, так? – підписуючи документ, посміхнулась Олена.
- І ще оцей папірець, - промовила жінка.
- Іще один? – засміявся Назар. – Стільки документів і все заради одного нещасного шпиталю…
- Який, насправді, давно нікому не потрібний, - додала Олена.
- Це техніка безпеки, - пояснила жінка. – В цьому документі ви підписуєтесь за те, що під час роботи самі відповідатимете за все, що може з вами статися. Ми відповідальності не несемо.
- Хто б сумнівався, - тихенько пробурмотів Назар, ставлячи свій підпис.
- Ну що ж, всі документи підписані, всі формальності вирішені, - промовила жінка. – Я відкриваю шпиталь.
Зам голови встромила ключ у величезний іржавий замок і спробувала його провернути. Замок не піддався.
- Все заіржавіло, - промовив водій. – Давайте я.
Водій легко відкрив замок і віддав студентам ключ.
Всі разом зайшли у велику сиру будівлю.
- Який жах, - промовив водій. – А світло тут є?
Назар підійшов до стіни і нащупавши вимикач, натиснув його.
- Є, - промовив він, коли на величезній стелі загорілася одна єдина лампочка.
- Ну що ж, працюйте, - промовила жінка. – Бажаю вам успіху і цікавого дослідження.
- Добре, дякуємо, - промовив Назар.
- І хочеться вам тут працювати, - засміявся водій. – Краще вже на машині весь день колесити.
- Кому що ближче, - промовила жінка і вийшла зі шпиталю.
Водій вийшов за нею. Чути було, як вони сіли в машину і поїхали у напрямку міста.
Олена та Назар стояли нерухомо. Коли звуки машини стихли, Олена, нарешті, промовила:
- Ну що? Вперед за орденами!
- А не страшно? – взявши за руку Олену, запитав Назар.
- Поки ти не спитав – було не страшно, - посміхнулась вона.
Хлопець та дівчина нерішуче ступили крок уперед.
- О Господи, як страшно, тримай мене, Назаре! – голосно крикнула Олена.
- Що таке? Що сталося? – підхопивши Олену на руки, злякано запитав Назар.
- Знову підвал…
- Що знову десять метрів, - обережно ставлячи дівчину на підлогу, запитав Назар.
- Ні, вже не десять, а менше. Може, метри три, а то і менше…
Назар здивовано подивився на Олену. Він відійшов в сторону і вийняв книжечку з структурою лікарні.
- Що там? – запитала Олена.
- Дивно… В книжці нічого не сказано про підвал. Лише три поверхи.
110
- Може, коли будували праве крило, то не збиралися будувати підвал, от і не проектували його.
- Давай спробуємо знайти туди дорогу, - запропонував Назар.
- Але у нас немає жодних ключів, окрім ключа від вхідних дверей.
- Я знаю, - промовив Назар. – Та жінка з міської ради сказала, що всі двері тут відчинені, і що окрім цього ключа у них більше нічого немає.
- Це радує.
Олена та Назар дійшли до сходів.
- Сходи лише вверх, - промовив Назар.
- Я бачу, - розчаровано промовила Олена.
- А як же пройти до підвалу?
- Може, спробуємо твоїм старим способом, через трубу? – пожартувала Олена.
- Не смішно, - ображено промовив Назар.
- Мають бути сходи з іншої сторони.
Назар та Олена швидко перебігли на іншу сторону крила і підбігли до сходів.
- Є, - радісно крикнув Назар.
Під сходами знаходились зовсім не помітні дверцята, які явно вели у підвал.
- Вони зачинені, - промовила дівчина, посмикавши за ручку.
- Це легко виправити, - посміхнувся Назар. – У нас у дворі є сокира.
- Добре, біжи за сокирою, а я тут все обдивлюсь.
Назар швидко побіг на вулицю.
Олена підійшла до дверей і подивилася у замкову щілину. Там нічого не було видно, лише довгі сходи вниз. А ще десь далі було видно маленьке віконечко… Чи може, то була просто біла стіна.
Дівчина подивилась на двері. Ці двері не відчинялися набагато довше, ніж вхідні. Мабуть, якби знайшовся ключ від цих дверей, то він тут уже не допоміг би.
В цей момент вернувся Назар.
- Давай, - відійшовши в сторону і закривши руками очі, прошепотіла Олена.
Назар відійшов далі, потім швидко підбіг до дверей і з усієї сили рубанув по дверній ручці. Ручка одразу впала на землю, а старе дерево навколо неї потріскалося.
- Можна розрубати дірку в дверях, а потім просунути всередину руку, і з середини відкрити замок, - запропонувала Олена.
- Так і зробимо, - промовив Назар, і щосили почав бити сокирою по дверях.
Нарешті він прорубав дірку, і Олена змогла просунути руку всередину.
- Все, я нащупала замок, - радісно промовила вона. – Тільки він, мабуть, заіржавів і не відкривається. Може, ти спробуєш?
- У мене рука не пролізе, - промовив Назар. – Спробуй ще.
Олена щосили почала смикати замок.
- Може, в іншу сторону…
- Та я вже в обидві намагалась. Зараз іще раз спробую.
Олена стиснула зуби, і що є сили провернула замок.
- Тобі вдалося! – радісно крикнув Назар.
- Так, відкривай!
Назар смикнув двері, але вони не піддавалися.
- Все заіржавіло! – злісно промовив Назар.
- Що ж робити? – сумно запитала Олена. – Може, спробуй зняти двері з петель!
- Ні… У мене не вистачить сили.
Олена присіла біля дверей.
- Відійди в сторону, - впевнено промовив Назар і зосереджено підійшов до дверей.
Олена відійшла до стіни, і побачивши, що Назар взяв сокиру і замахнувся. Олена примружила очі, і закрила руками вуха.
Назар щосили почав бити сокирою об двері, намагаючись збільшити дірку. Гниле дерево легко піддавалося, і через деякий час в дверях з„явилася кругла діра.
- Мабуть, досить, - промовила Олена. – Ми зможемо пролізти!
111
- Думаєш, зможемо?
- Звісно! Давай спробуємо.
Олена стала навколішки і просунула голову в двері.
- Як тут… Гидко…
- Ти впевнена, що ми хочемо туди лізти? – запитав Назар.
- Не впевнена, - весело промовила Олена, пролізаючи крізь двері. – Але жага знань, непереборна цікавість і таке інше не дозволяють мені піти звідси.
Олена просунула другу ногу і випрямилась в повний зріст. Назар поліз за нею.
- Я нічого не бачу, але підсвідомо розумію, що треба іти вниз цими сходами.
- Почекай, я посвічу мобілкою.
Назар отряхнув коліна і вийняв з кишені мобільний телефон.
Хлопець і дівчина, тримаючись за руки, обережно спустилися сходами.
- Як холодно, - здригнулась Олена.
- Накинь мою куртку, - запропонував Назар.
- Ні, дякую…
- Чого? Мені ж не холодно!
- Я ж казала, що не ношу чужого одягу… І свого чужим людям не даю, - пояснила Олена.
- А ми досі чужі? – з посмішкою запитав Назар.
Олена відпустила Назарову руку, зробивши вигляд, що не почула питання.
- Куди підемо? – запитала вона.
- Не знаю… Чесно, я майже нічого не бачу. Лише білі стіни.
- Десь мають бути двері, - зосереджено промовила Олена.
Вона подивилася навколо.
- Я думаю, вони мають бути тут, - промовила вона, підійшовши до стіни.
- Чому тут? – здивувався Назар.
- Я бачила структуру інших поверхів. Всі поверхи схожі…
- І то правда, - погодився хлопець. – От тільки дверей тут немає.
Олена пішла вздовж стіни.
- Здається, тут ніде немає дверей, - здивовано промовила вона. – Дивно… Навіщо ж тоді було будувати підвал. Пішли звідси…
- Стривай, - раптом промовив Назар, який весь цей час стояв незворушно.
- Що?
- Ти не помилилась. Двері дійсно в цьому місці… Були колись…
Олена швидко підійшла до Назара.
- Вони забетоновані, - впевнено промовив хлопець, проводячи рукою по стіні.
- Ясно…
- І сокира тут явно не допоможе…
Олена зосереджено обернулась навколо.
- Коли ми були ще за дверима, мені здалося, що там далі є вікно.
- Де саме? – вдивляючись вглиб коридору, запитав Назар.
- Не пам„ятаю. І взагалі, може, мені здалося…
- Пішли перевіримо, якщо не боїшся.
Назар взяв Олену за руку, і повів вздовж проходу, освічуючи дорогу мобільним телефоном.
- Дуже романтична прогулянка! – промовив Назар, намагаючись розрядити обстановку.
- Майже, як побачення… Тільки, замість свічок, мобілка…
- А замість ресторану, госпіталь, - засміявся Назар.
- А ще чимось смердить…
- Чим? – здивувався хлопець, намагаючись відчути запах.
- Не знаю… А ти не відчуваєш? – затуливши ніс рукою, запитала Олена.
- Трохи… Але може, то вологість…
- Дивись, он зверху віконечко, - промовила Олена.
112
- Цікаво, що там.
Олена та Назар підійшли до стіни з маленьким квадратним віконцем.
- Якщо ти підсадиш мене, то я можу подивитися, - промовила Олена.
Назар взяв Олену на руки і, що є сили, підняв уверх.
Олена вхопилась руками за підвіконня і подивилась крізь запилене скло.
- Що там? – запитав Назар.
- Не знаю, я не можу розгледіти.
- Швидше розглядуй, я ж не вічно тебе триматиму!
- Не знаю… Але сморід звідти.
Назар поставив Олену на підлогу і втомлено стряхнув руками.
- Яка ж ти важка! Схуднути не думала?
- На себе подивись! – обурилась Олена.
Назар спробував дострибнути до вікна, але воно було надто високо.
- А може, розіб„ємо скло і проліземо всередину.
- Давай, - невпевнено відповіла Олена.
Назар зняв з себе черевик і почав кидати у віконце. Вже з першого удару скло потріскалося і з нього почали сипатися маленькі уламки.
- Який сморід, - скривилася Олена.
- Це точно звідти, - промовив Назар.
- А як ми заліземо?
Назар подивився на Олену.
- Давай так, - запропонував хлопець. – Ти спробуєш потримати мене дві секунди… Я по тобі виберусь на вікно і зачеплюся рукою за раму. А потім витягну тебе за руку.
- Добре, лізь…
Олена присіла. Назар став ногою їй на плече.
- Не боляче?
- Та лізь вже швидше.
Хлопець швидко виліз на підвіконня, і однією рукою тримаючись за віконну раму, іншою почав виймати з рами уламки розбитого скла.
- Боже, який же тут сморід! – промовив він.
- Я аж сюди чую. Давай мені руку.
Назар простягнув Олені руку. Вона міцно схопилася за неї. Хлопець потягнув її вверх.
- Тримайся за раму, - промовив він дівчині. – Зараз я стрибну вниз, а потім ти стрибнеш, і я тебе зловлю.
Назар швидко стрибнув вниз і раптом дивно зупинився.
- Що там? – не зрозуміла Олена.
- Не знаю, але я стрибнув у щось м„яке, - піднімаючи ноги, промовив Назар. – Може, тобі краще не стрибати.
- Ні, я теж хочу. Лови мене.
Дівчина впевнено стрибнула вниз.
- Я теж стрибнула у щось м„яке… І вонюче.
Олена нахилилася вниз і раптом завмерла.
- Назаре… Так це ж… Так це ж…
- Нічого не кажи, - ледь стоячи на ногах, промовив Назар. – Я вже зрозумів, що це…
- Назаре, так це ж…
Олена більше нічого не могла вимовити. Вона швидко зіскочила з трупу людини, який лежав під нею.
Назар стояв нерухомо. Він бачив, що йому нема куди стрибати. Навколо нього в ряд лежали трупи давно вбитих людей.
- Назаре, вони скрізь, - ледь видавила із себе Олена. – Вони тут скрізь, чуєш! Їх тут мільйони!
Назар мовчав.
- Як же так? Подивись туди, - махнула рукою Олена. – І туди… І туди! Господи, скільки їх тут! За що? Назаре! За що їх убили? Що вони поганого зробили?
113
Олена в істериці почала кричати. Її очі були заповнені сльозами, руки тряслися, а ноги не рухалися.
- Треба іти звідси! – крикнув Назар.
- Я не можу! – кричала Олена. – Як же я піду? Тут же скрізь люди!
Назар підбіг до Олени і схопив її на руки. Вона видиралася, кричала, і явно не розуміла, що відбувається.
- Тримайся за раму! – крикнув Назар.
- Назаре, тут же люди!
- Тримайся за раму!
Олена продовжувала кричати.
Назар поставив її на підлогу і щосили вдарив по обличчю.
Олена раптом замовкла.
Назар підняв її на руки. Вона міцно вхопилася за раму і через мить зістрибнула в коридор. Хлопець вистрибнув за нею.
Олена прокинулась в своєму ліжку у себе в квартирі. Уривками дівчина могла згадати, як опинилася вдома. Вона пам„ятала, як Назар виніс її на руках з лікарні, пам„ятала, як вони сідали в якийсь автобус, як вона спала, впершись на нього. Потім він провів її додому. Пам„ятала, що за весь цей час вони не обмовились жодним словом.
Олена поклала голову на подушку. Чомусь згадалося, як Назар вдарив її по обличчю, коли в неї була істерика. І знову перед очима стала та картина в підвалі. Тисячі, мільйони вбитих без суду і слідства. Невже всі вони були ворогами, невже вони не заслужили, навіть, того, щоб їх хоча б поховали, а не залишили гнити в забетонованому підвалі.
Як же так? Що ж то була за політика? Про який народ вона дбала?
Всі ці історики, дослідники сперечаються, за якого режиму було жити краще. Демократія, соціалізм, комунізм… А насправді, яка там різниця! У людей відібрали життя, просто так, ні за що. А ті люди, які досі відстоюють комуністичні погляди… про що вони думають? Про те, що булочка з м„ясом коштувала шість копійок? Про те, що першого травня був вихідний? Та хіба ж може це порівнятися з цінністю людського життя? Невже ж вони так і не зрозуміли, яка, насправді, була та політика, за яку вони віддавали свої життя.
Тим, хто народився пізніше, і не застав комуністичного режиму, залишається лише радіти і дякувати Богові, за те, що вони народилися в демократичній країні і виховувались за її законами, що їм дали право на власну думку, власне світосприйняття, а не примусили жити за книжкою Карла Маркса.
- Так можна і збожеволіти, - прошепотіла Олена.
Вона встала з ліжка і увімкнула телевізор, намагаючись забути ті страшні спогади хоч би на хвилину. По телевізору показували якусь графиню та її подругу, яка натхненно виголошувала промови. Олена увімкнула кофеварку і сіла на диван.
За хвилину подзвонив телефон. Олена відірвалася від телебачення і взяла трубку.
- Олено, привіт. Це Карла.
- Привіт, Карло, рада тебе чути.
- Вже третій день намагаюся додзвонитися до тебе, а в тебе трубку ніхто не бере. Ти що, вже не живеш в своїй квартирі? – запитала Карла.
- Ні, не живу, - впевнено почала брехати Олена.
- А де ти живеш? Чого ж не повідомила, що переїжджаєш?
- Ми з Назаром не хотіли нікому говорити, - продовжувала Олена. – Думали, почекати…
- Що, серйозно? Ви що, одружуєтесь?
- Поки що, ні. Ми вирішили спочатку пожити разом… Подивитися, як воно…
Карла заздрісно зітхнула в трубку.
- Коли ж це ми з Максом на таке наважимось? – сумно промовила вона.
Олена посміхнулась.
114
- А чого ти мене видзвонюєш?
- А-а-а, - відірвавшись від роздумів, промовила Карла. – Треба здати звіт по проробленій роботі.
- Що за звіт?
- Приблизно два листки, - пояснила Карла. – Пишеш, що ти вже зробила, і що збираєшся робити найближчим часом.
- Ясно, напишу… Поки що не знаю, що саме напишу, але дякую, що сказала.
- І Назарові передай, щоб написав, і до завтра здав.
- Що серйозно? Часу тільки до завтра?
- Ну, насправді, на це дали три дні, - пояснила Карла, - але я не могла ніяк тебе видзвонити.
- Ясно. Бувай.
- Бувай. Дзвони інколи.
Олена зайшла в аудиторію і подивилася навколо. Назара іще не було. Олена сіла за першу парту.
- Привіт, Олено! – промовив хтось із одногрупників.
- Привіт, - відповіла Олена, не піднімаючи голови.
- Як там справи?
- Нормально…
В аудиторію кулею влетів Назар.
- Назаре…
- Я хочу поговорити з тобою, Олено, - злісно промовив він, і схопивши Олену за руку, потягнув її в коридор.
Олена покірно пішла за ним.
- Що це все означає?
- Що? – не розуміла Олена.
- Ми уже одружуємось? – люто крикнув Назар. – То може, хоч день весілля скажеш!
Олена засміялась.
- Ти смієшся? Тобі смішно? Неймовірно! Я, як останній дурень, не розумію, з чим це мене вітають усі хлопці, а їй смішно!
- Вибач, - промовила Олена. – Це я Карлі спеціально таке сказала, на зло.
- Досить! – перебив Назар. – Мені набридло це все! Мені байдуже, які у вас там відносини з Карлою, але тепер без діла до мене, навіть, не наближайся!
З цими словами Назар розвернувся і гордо зайшов в аудиторію.
Олена зайшла за ним і сіла разом з ним за парту.
- Щось треба? – різко запитав хлопець.
- Так… Дай мені почитати свою роботу.
- Не дам.
- Добре, я сама візьму, - спокійно промовила Олена і відкрила Назарів рюкзак.
- Не чіпай мої речі. Тебе не навчили, що не можна чіпати чужого?
- А хіба ми чужі? – запитала Олена, виймаючи звіт.
Назар нічого не відповів, і лише відвернув голову до вікна. Олена схилилася над його роботою.
Дивно, але дівчина не помилилась. Вона знала, що він напише все, як є, про трупи, про хвороби в лікарні, про сморід…
- Ти не здаси цієї роботи, - нарешті промовила вона.
- Я тебе забув спитати, - грубо промовив Назар.
Олена нічого не відповіла. Вона відкрила сумку і дістала звідти іще один звіт.
- Я надрукувала два звіти. Для себе і для тебе.
Назар взяв в руки Оленин звіт і переглянув його очима. Вона написала про архітектуру лікарні, про те, коли саме її збудували, коли було добудоване праве крило, про кількість поверхів і таке інше.
- Ти б іще написала, яка ширина сходів, - уразив Назар.
115
- А я і написала, - посміхнулась Олена. – На третій сторінці зверху є.
- Ти думаєш, твій звіт цікавіше за мій? А де про підвал? Де про трупи? Ми що, нікому нічого не розкажемо? Чи це буде наша весільна таємничка?
В аудиторію зайшов викладач.
Всі встали.
- Добрий день. Я вас довго не затримуватиму. Покладіть всі свої роботи на стіл, і можете бути вільні. Якщо у когось є питання, то через десять хвилин в 114 аудиторії я проводжу консультацію. Приходьте.
Всі попрямували до викладацького столу і по черзі клали свої листочки йому на стіл, після чого повільно виходили з аудиторії.
Назар взяв обидва свої звіти і пішов до викладацького столу. Олена зробила вигляд, ніби збирає сумку, а насправді, слідкувала за кожним його кроком, намагаючись вгледіти, який же саме звіт здасть Назар.
Назар підійшов до столу.
- Назаре, ти так багато хочеш мені розповісти, що написав два звіти? – пожартував викладач.
- Ні, це просто два екземпляри. Один вручну написаний, а другий я на комп„ютері набрав.
- Ясно, - промовив викладач. – Ну, то здавай.
Назар останній раз подивився на звіти. Його звіт був на сто процентів кращий, насичений подіями, цікавими деталями, припущеннями. А у Олени… Що у неї в звіті? Перераховані поверхи, розписані дати. Хіба хтось запам„ятає ті дати, хіба ж вони комусь цікаві?
Олена підійшла до столу і поклала свою роботу.
- Назаре, ти ідеш? – запитала вона.
- Так, іду, - голосно відповів Назар і показово поклав свій звіт на стіл викладачу.
- Неймовірно, - прошепотіла Олена і вийшла з аудиторії.
- Все, всі здали? – голосно запитав викладач.
- Почекайте, почекайте, - раптом крикнув Назар. – Я краще здам вам інший звіт.
- Яка там різниця, Назаре? Вони ж однакові.
- Та у мене почерк поганий. Краще візьміть роздрукований звіт.
З цими словами він витяг з купи листків свій звіт і поклав замість нього звіт Олени.
Дівчина вийшла на вулицю.
Назар наздогнав її, і весело взяв за руку.
- Ну, моя прекрасна наречена, тепер ти можеш пояснити, чого я не можу написати про те, що побачив.
- Яка вже різниця, Назаре? Ти ж не слухаєш мене? Ти ж вважаєш, що ти розумніший? От і думай сам!
- Чого ти кричиш на мене? – обурився Назар.
- Бо я просила тебе не здавати свій звіт, але ж ти все вирішуєш сам, мої поради тобі не потрібні.
- Заспокойся, я здав той звіт, який ти мені дала!
- Я бачила, який ти здавав звіт! Не треба мені брехати!
- Не знаю, як тобі, але мені це все вже точно нагадує подружнє життя. Ми сваримося так, наче одружені вже десять років.
Він вийняв з кишені зім„ятий листочок паперу і віддав Олені.
Олена розвернула його.
- Це мій звіт. А у викладача той, який ти сказала мені здати.
Дівчина полегшено зітхнула.
- То, може, ти поясниш мені щось, - посміхнувся Назар.
Олена зупинилася і подивилася на нього.
- Послухай, Назаре. Зрозумій одне! Насправді, щоб тобі хто не говорив, їм усім байдуже, чим ти там займаєшся. Якщо ти зараз скажеш, що знайшов у підвалі тисячі трупів, ти знаєш, чого ти доб„єшся?
116
- Ми привернемо увагу дослідників, істориків, - припустив Назар. – Хіба ж це погано? Он з Карлою та Остапом паралельно в замку працює археологічна група. Думаєш, їм погано? Та група все замість них зробила, і тайники знайшла, і родові картини дослідила, і навіть, експертизи провела.
Олена засміялась.
- Це тобі так здається, - промовила дівчина. – В замку працюють люди мера, їм на це держава виділила гроші. До того ж, є можливість знайти коштовний камінець… А у нас що? Цей госпіталь на краю міста нікому не потрібен. Цих мерців, яких ми знайшли, треба відправити на експертизу, на кожного відкрити кримінальну справу. Хто захоче цим займатися? До того ж, треба вивезти з підвалу тисячі трупів. Для цього треба якесь устаткування. А на устаткування треба гроші, а у нашого міста немає грошей. А тому все, чого ми доб„ємося, це того, що госпіталь закриють, і не відкриватимуть іще років сорок, доки будівля сама по собі не розвалиться.
- Може, ти і права, - промовив Назар. – Але ж на захисті ми розкажемо, що саме знайшли.
- Звичайно, розкажемо.
- А про духів ми розкажемо? – з цікавістю запитав Назар.
- Ну, якщо знайдемо духів, то розкажемо, - засміялась Олена.
Олена сиділа на сходах і чистила картоплю.
Назар підійшов до неї і теж сів на сходи.
- А коли ми наступного разу підемо в госпіталь? – запитав Назар.
- Коли щось треба буде… тоді і підемо.
- Я перечитав архівні документи. В 1921 році будівля належала НКВС. Якщо вважати, що вони розстрілювали в підвалі «ворогів народу», тоді все стає на свої місця.
- Що саме стає на свої місця? – посміхнулась Олена, вражена тим, наскільки обмежена і дитяча логіка у Назара.
- Ну… Все. І про те, чого в підвалі стільки трупів, які ніхто по-людськи не поховав… Про те, чого стільки разів лікарню закривали на карантин через інфекційні хвороби, яких ніяк не могли позбутися. І одразу зрозуміло стає про духів, про яких розповідав дід.
В цьому місці Олена не витримала і голосно засміялась.
- Я що, розсмішив тебе? – образився Назар.
- А ти вважаєш, що балачки про духів можна слухати серйозно? – вставши зі сходів, перепитала Олена.
- Олено! Ти досі не віриш? – вражено промовив Назар. – Як так, Олено? Після того всього, що ми пережили, почули, побачили врешті решт! Ти не віриш! Неймовірно!
- У що не вірю? – спокійно поставивши каструлю на вогонь, посміхнулась Олена. – Я вірю… Вірю, що з 1921 тут було НКВС, вірю, що незаслужено вбили тисячі людей, вірю, що назавжди поховали цих людей в підвалі. Щось іще? Може, щось забула?
- Так, про духів! – голосно крикнув Назар.
- Немає ніяких духів, Назаре.
- А як же дід?
- А що дід?
- Ну він же бачив! Він же розповідав… І в щоденнику написав.
- Ой Назаре! А ти в усе віриш. Я зараз скажу, що заміж виходжу, і ти підеш подарунок купляти!
- До чого тут це?
- Добре, - відірвавшись від плити, серйозно промовила Олена. - Ти можеш зараз на сто процентів сказати мені, що все, що говорив дід – чиста правда!
Назар понуро опустив голову.
117
- Чи можеш ти, - продовжила Олена, - зараз на сто процентів сказати мені, що дід після війни не втратив здоровий глузд, наприклад показати довідку від лікаря?
Назар продовжував мовчати.
- От і все, - радіючи своїй перемозі, завершила Олена. – Ти сам точно не знаєш, чи віриш у все це. Тобі просто хочеться, щоб так було, просто тобі хочеться, щоб існували духи, якісь потаємні світи – щось незвичне. Але твій розум прекрасно розуміє, що такого бути не може.
- Я вірю дідові! – впевнено промовив Назар. – Я не можу сказати, чи повністю він здоровий. Хай, навіть, він хворий, та я не думаю, що він вигадав свій щоденник з порожнього місця.
- Духів не існує, Назаре! – посміхнулась Олена.
- А як же Ігор… Із села Подолища? Як же будинок, який існував лише вночі, а на ранок постарів на тридцять років? Як же вогник на другому поверсі?
- Подивись за картоплею, щоб не пригоріла, - промовила Олена і вийшла з кухні.
Назар сів на стілець і подивився на вогонь.
Неймовірно, як можна не вірити у все це?
Назар поправив кришку каструлі і знову подивився на вогонь.
Йому важко було сперечатися з Оленою. Він точно знав, вона не права, але її докази… Вони були такі лаконічні, такі розумні, що важко було їх заперечувати. Її слова завжди базуються на якихось підтверджених фактах. Вона точно помиляється, але без реальних перевірених фактів доводити їй щось просто марно.
- Вода з каструлі тече! – крикнула Леся, забігши на кухню.
- Я задумався, - виправдуючись, промовив Назар.
- І про що ти так задумався? – запитала жінка, вмикаючи менший вогонь під каструлею.
- Про… Про те…
Жінка уважно подивилась на Назара.
- А як ви думаєте, - нарешті промовив Назар. – А якщо не поховати людину, що з нею стане?
- Не знаю, - задумливо промовила Олеся. – А що?
- Нічого… Просто я не розумію, навіщо ховати людину. Можна просто кинути її в якомусь підвалі.
- Вона почне гнити, - пояснила Олеся.
- Ну добре! Тоді закопати в землю! Хай гниє в землі! Але ж її навіщось хоронять.
- Ну… Це просто так склалося з давніх-давен, - нічого не розуміючи, пояснювала жінка. – Є така традиція – ховати з церемонією, зі священиком…
- Я розумію! Але навіщо? Можна і так оплакати, без священика!
Олеся задумалась. Вона подивилась на Назара.
- Просто коли людина помирає, то її душа звільняє тіло, - трохи помовчавши, нарешті промовила Олеся. – І для того, щоб не тільки тіло, а й душа покоїлись з миром, треба молитися за цю душу і провести священний обряд. Кажуть, тоді душа потрапить на небо… А на дев„ятий та сороковий день душа востаннє спускається на землю, попрощатися з родичами… Ну… Принаймні, я так думаю.
Назар уважно слухав жінку, не відводячи від неї очей.
- А ще, треба ставити свічки в церкві. В знак того, щоб душа знала, що ми пам„ятаємо про неї…
- Супер…
- Може, це така не дуже точна, і трохи примітивна думка, - пояснила Олеся. – Але я вірю у все. І завжди ставлю свічки…
- А якщо не провести обряд поховання, що буде з душею? – запитав Назар.
- Не знаю…
- Ну просто скажіть, як ви думаєте!
- Я думаю… Думаю, вона поневірятиметься серед людей, являтиметься родичам у снах. Не знаю… Думаю, їй буде погано!
118
Олеся замовчала.
- Навіть, знаєш, що я думаю, - продовжила вона.
- Що?
- Може, в тому і суть понять «рай» та «пекло». Може, насправді, не існує таких двох окремих світів – в одному цвітуть яблука, а в другому - горить полум„я. Може, якщо молитися за людину, провести правильно обряд, то їй будуть прощені усі гріхи, які вона скоїла, і вона потрапить на небо. А якщо не провести обряд, то її душа буде не прощеною, житиме серед людей. Може, цей світ для неї і є пекло?..
- Може, - задумливо промовив Назар.
Олеся сіла на стілець.
- А ви вірите в те, що дід бачив духів?
- Не знаю… Мабуть, що ні.
- Думаєте, він хворий?
- Ні. Думаю, йому здалося…
- А чому ви не вірите? Думаєте, не може такого бути? – запитав Назар.
- Це все якось нереально…
- Ну чому ж! Ви ж самі тільки-но казали, що є душі, які не потрапляють на небо, а залишаються на землі. От і припустіть, що саме вони ходять по лікарні.
- Та ну. Звідки їм там узятися? – засміялась жінка.
- Ну… Наприклад, якась людина під час війни померла в госпіталі. Її ніхто не поховав, просто кинули в підвал. А її душа шукає притулку, і не знайде його, поки тіло не поховають за церковним обрядом.
- Картопля горить! – забігши на кухню, крикнула Олена. – Ви що! Посліпли тут! Картопля горить, а вони…
Олена вимкнула вогонь під каструлею.
- Ми розмовляли, - пояснила Леся.
- Я чула, - іронічно промовила Олена. – Про духів, похорони. Назар і вам голову намагається задурити?
Назар посміхнувся Олені.
- Ну що ж, Назаре, бери їж свою підгорілу картоплю, та лягай спати.
Назар зайшов в кімнату. Олена лежала з закритими очима. Може, спала.
Назар сів біля неї і забрав волосся з її обличчя. Олена не поворухнулась. Назар не міг відвести від неї погляд. Вона не була вродливіша за всіх дівчат, яких він бачив. Але вона була особлива. Вона була не така, як усі. І не лише тому, що її розум перевершував усіх, кого він знав. Просто щось в ній було таке… Назар точно знав, що саме таку жінку хотів би бачити поруч із собою все життя. Він хотів, щоб саме вона була його дружиною. І хай навіть, в них кардинально розходилися думки. Той що? Так, навіть, цікавіше. Він не знав чи кохав її, але був упевнений, вона створена саме для нього.
Назар нахилився і ніжно поцілував Олену. Вона досі спала.
В кімнаті діда загорілося світло. Назар встав з Олениного ліжка і вийшов із кімнати.
- Може, вам щось принести? – ввічливо запитав Назар.
Дід покачав головою. Назар подивився на дідове ліжко і побачив листки його щоденника, який Назар знайшов у погребі.
- Хочете дописати?
Дід посміхнувся.
- Пишіть – не пишіть, - сівши на стілець, сумно промовив Назар. – А вам все одно ніхто не вірить.
Дід щось показав руками.
- Я не розумію мови німих, - розчаровано промовив хлопець.
Дід ткнув пальцем в Назара.
- Ви питаєте, чи вірю вам я?
Дід радісно покачав головою, радий, що студент його зрозумів.
119
- Звісно, звісно, вірю, - без сумнівів промовив Назар.
Дід встав і підійшов до столу. Він махнув Назарові рукою, показуючи, щоб той допоміг посунути стіл вбік. Через деякий час дід почав совати своє ліжко. Назар, нічого не розуміючи, мовчки йому допомагав.
Коли «перестановка» у дідовій кімнаті закінчилась, дід підняв дерев„яну брилу і відсунув її вбік. Назар вже піднімав цю брилу, сподіваючись, що там є сходи в погріб. Але дід нахилився і просунув руку далеко під підлогу. Мабуть, там він зберігав дуже цінні для нього речі, про які не знала, навіть, Олеся.
Дід вийняв з-під підлоги пошарпаний зошит і віддав його Назарові.
- Ви хочете, щоб я прочитав? – намагався вгадати дідові дії хлопець.
Дід махнув головою і почав совати ліжко на своє місце.
- Дякую, - тихо промовив Назар. – За довіру…
Він зайшов у кімнату, де спала Олена. Ввімкнув старий дідів світильник і, заховавшись під ковдрою, відкрив зошит.
Це був щоденник, якогось Нестора Вишенського. Прізвище було знайоме Назарові. Він пам„ятав, що таке саме прізвище він чув від охоронця госпіталю. Це було прізвище пацієнта, який боявся темряви. А потім, здається, ще й Олена розповідала, що він помер у 1970 році. Як же тоді він міг запалити світло в палаті через тридцять років після смерті. Неймовірно… І як Олена може не вірити у все це? Сама ж все бачила на власні очі! Які іще їй докази потрібні?
На сусідньому ліжку почулося шарудіння. Назар швиденько вимкнув світильник і визирнув з-під ковдри.
- Чого ти клацаєш тим світильником? – сонно запитала Олена, перевертаючись на другий бік. – Ще й під ковдру його сховав, наче крізь ковдру не пробивається світло.
Назар нічого не відповів. Він дочекався, коли Олена знову заснула, і знову ввімкнувши світильник, заліз під ковдру і почав читати.
17.09.1969
Війна між Америкою та В„єтнамом завершилась… За що ми воювали? Для кого стали героями? Для Радянського Союзу? Для В‟єтнаму? Для кого? І що ми досягли, убивши тисячі людей? Чого ми, взагалі, добивалися? Нам давали накази зверху, а ми беззастережно їх виконували. Мабуть, і досі виконуємо. І завжди виконуватимемо.
За що ми убивали тих американців? Що поганого вони зробили мені, моїм друзям, моєму народові?
Війна завершилась, але ті криваві картини і досі стоять перед моїм обличчям. Я провинив перед Господом Богом за те, що убивав невинних людей, і тепер не знаю, як мені пояснити, що я всього лише виконував накази.
19.09.1969.
Мене перевели у ліве крило. У мене з„явилося багато нових друзів. Вони допомагають мені забути ті страхи, які я пережив. Може, я надто емоційний, та нічні кошмари і тут не дають мені спокою. Вчора ввечері, я бачив духів. Я, навіть, чув їх голоси. Це правда. Хлопці сміються наді мною. Кажуть, я надто вразливий. Може й, так. А може, то душі тих людей, яких я безневинно убив?
27.09.1969.
Мої нічні бачення стали справжньою легендою. Вчора до мене, навіть, приходив психіатр. Більше за все на світі я боявся його вироку. Але я здоровий!
Сьогодні вночі знову бачив духів. Так виразно, як ніколи. Мені здалося, я навіть, бачив обличчя. Це була літня жінка. Здалеку вона була схожа на тінь. В руках тримала маленький яскравий вогник, може, маленьку свічечку… Я не пам„ятаю. Я хотів заговорити. Та вона пройшла повз мене, наче не бачила. А може, дійсно не бачила. А коли дійшла до стіни, то зникла. Наче пройшла крізь стіну.
120
Хлопці вже не сміються з мене, але здається, що не повністю вірять.
Ходять чутки, що на другому поверсі теж хтось бачив жінку зі свічкою в руках, яка пройшла крізь стіну. Я так хотів дізнатися, що саме вони там бачили, але нас не пускають на другий поверх. У них там якась вірусна інфекція, тому спілкуватися з ними заборонено. А ще Валентин з сусідньої палати чув, як плакала дитина…
Треба заговорити з тією жінкою. Треба просто наважитись. Хоча, насправді, навіть, не уявляю, де взяти в собі таку сміливість.
30.09.1969.
Мені страшно спати вночі. Я хочу спати, та боюся стулити очі. Ці тіні, ці люди – повсюди. Вони навколо нас. Мені страшно. Може, вони, навіть, зараз десь поруч. Я боюся вимикати світло. Я молю Бога, щоб мене повернули у праве крило. Хай краще вірусна інфекція, ніж втрата розуму.
Позавчора я наважився на розмову. Та вони не чують мене. Або не хочуть чути. Проходять повз мене, може, навіть, не бачать. Принаймні, одне тепер можу сказати напевно – це не ті люди, яких ми убивали. Це не американці. Якщо дуже довго вслухатися, то можна, навіть, розрізнити деякі слова. Вони говорять нашою мовою.
Мені здається, я не єдиний, хто бачу їх. Всі навколо стали такі мовчазні, задумливі. Вони всі знають, всі бачать, але мовчать.
3.10.1969.
Я, нарешті, спокійно спав вночі. Ніяких голосів, ніяких вогників. Може, це тому, що мене перевели у праве крило. А може, тому, що я не вимикаю вночі світло в кімнаті. Я боюся, що захворію невідомою хворобою, якою заражаються всі, хто потрапляє сюди. Кажуть, цей шпиталь збираються закривати, а нас переводити у шпиталь в іншому селі. Але поки там нема місця.
Мені розповіли легенду, що з 1921 року тут відбувалися масові розстріли людей і що ніби саме їхні душі тепер блукають з поверху на поверх та шукають притулку. Може, й так. Після того, як мене перевели у праве крило від мене це стало так далеко.
7.10.1969.
Нещодавно мого друга Василя поклали на обстеження у ліве крило. Його збиралися виписувати, а повернули назад з ампутованою частиною руки. Кажуть, вночі він вийшов у коридор і йому на руку впало скло. Хіба я можу повірити в це після того, що сам пережив у тому лівому крилі? Я так хочу поговорити з ним. Але до нього нікого не пускають. Кажуть, з тієї ночі він не промовив ані слова. І що гірше, кажуть, що навряд чи, вже колись промовить.
Був ранок. Олена та Назар мовчки ішли до шпиталю. Назар про щось понуро думав, а Олена і рада була, що він, нарешті, мовчить.
- Олено, а коли було побудована ліва частина шпиталю?
Олена нічого не відповіла.
- Ти не розмовляєш зі мною?
- Мені просто прикро, що ми вже півтора місяці досліджуємо цю будівлю і вся робота повністю висить на мені.
- Оце так! Приїхали!
- Назаре, а що ти зробив? Що? Ти, навіть, не знаєш, коли збудували цей шпиталь, а ще смієш на щось претендувати? Що ти за весь цей час зробив? Може, розкажеш мені, бо я результатів твоєї роботи не бачу.
- Та я в три рази більше, ніж ти, зробив. Я тобі можу розповісти все про…
Назар замовчав.
- Про… Про, - ніяк не наважувався закінчити фразу Назар.
- Ясно. Про духів, - саркастично промовила Олена. – На захисті теж про духів розказуватимеш? А я за тебе червонітиму.
121
- Не червонітимеш, якщо зараз скажеш дату будівництва…
- Не скажу, - впевнено відповіла Олена.
- А де ж мені її взнати?
- Ну я ж десь дізналась…
- У тебе карта є. В ній написано, - сумно промовив Назар.
Олена нічого не відповіла.
- Ну добре, дай мені карту, - весело промовив Назар.
- Дати карту? З якого дива?
- Тобі шкода?
- До чого тут це? – образилась Олена. – Це моя карта. Я її для себе купила. Вона не так вже й дорого коштує. Іди і купи собі, якщо так треба.
- Мені не потрібна вся карта! – розсердився Назар. – Мені потрібна єдина дата. Навіщо мені ціла карта?
- Я нікому не даю свої речі, - спокійно відповіла Олена.
Назар іронічно відвернув обличчя.
- Що? – не зрозуміла Олена. – У мене є така риса, як бережливість. Я бережно відношусь до речей, і тому нікому їх не даю. Я просто дуже ощадлива.
- Це називається іншим словом. Ти не ощадлива, ти – жадібна!
- Нічого собі! Я не жадібна, я бережлива!
- Ти жадібна.
Олена повернулася і з усієї сили штовхнула Назара.
- Що? Правда очі коле? – відреагував хлопець на Оленин жест.
- Я знаю, що це не правда.
- Не правда? Тоді дай мені, будь-ласка, свою куртку. Мені холодно!
- Тобі не холодно, - пробубоніла Олена.
- Холодно! Дай мені куртку.
- Тобі не холодно.
- Яка різниця, холодно чи не холодно? – не витримав Назар. – Я прошу, дай мені куртку.
- Не дам.
- Не даси? Бо ти жадібна.
- Я не жадібна. Я просто не люблю давати чужим людям свої речі. Мене так виховали з дитинства. Попроси в мене гроші в борг. Я тобі їх дам, а на наступний день забуду, що ти мені щось винен. А якщо і пам„ятатиму, то ніколи не вимагатиму їх назад, а може, навіть, і не візьму, коли ти вертатимеш. Але мої речі – це моє особисте. Це як щоденник, душа, якщо хочеш. Я нікому їх не даю. Нікому.
- Жаднюга, - тихо промовив Назар. – А може, мені дійсно холодно.
Олена і Назар зайшли в шпиталь і піднялися на другий поверх.
- Що ми шукаємо? – запитав Назар.
- Мене цікавить підлога… З чого вона?
- Дуже важливо! – з сарказмом промовив Назар. – У нас в підвалі півтори тисячі мерців, а ми поцікавимося, з чого це зробили підлогу. А скло? Ти вже поміряла скільки воно міліметрів?
Олена нічого не відповіла і лише уважно вдивлялась у щілини в підлозі, намагаючись щось з„ясувати.
- А ти не боїшся заразитися тією вірусною хворобою, - сідаючи на старий стіл, запитав Назар.
- Якою? В принципі, ні. А що?
- Просто стільки людей загинуло від неї. Майже все праве крило.
- Ну, дід же не загинув, - заперечила Олена.
- А Нестор Вишенський загинув, - впевнено промовив Назар.
Олена здивовано подивилась на Назара.
- Ти запам„ятав його ім‟я? Вражає!
122
Назар нічого не відповів.
- Знаєш, що цікаво, - посміхнулась Олена, - що ми знаємо імена та прізвища усіх, окрім нашого діда.
- Його звати Василь, - прошепотів Назар.
Олена здивовано подивилась на Назара.
- Цікаво, - раптом промовив хлопець. – Чи є десь прізвища тих людей, яких вони вбили? Чи вів хтось їх облік?
Назар на хвилинку замовчав, і потім додав:
- Вони ж мали забрати в них документи, якісь особисті речі…
- Може, вони спалили все це, - сумно промовила Олена.
- Спалили? Для того, щоб спалити півтори тисячі документів потрібно не мале вогнище. Мала б бути, принаймні, якась піч.
- Може, вона десь є, - відповіла Олена.
- Де?
- Ми оглянули лише праве крило, і підвал лівого. Але у лівому крилі є ще три поверхи. Ми можемо,навіть, не здогадуватися, що там є. Може, навіть, пічка.
- А як пройти в ліве крило? Наскільки я зрозумів, парадний вхід у ліве крило заблоковано.
Олена вийняла з сумки карту. Назар підійшов до неї.
Олена провела пальцем по листку, на якому було накреслено структуру будівлі.
- Ось вхід, другий поверх, третій поверх, - зосереджено говорила Олена. – Ні, тут виходу немає…
- А як же вони заходили в ліве крило? Невже там був лише один парадний вхід? – здивувався Назар.
- Вони заходили ще через перший поверх. Але зараз того входу там теж немає. Ми були там, - показуючи на карті якесь місце, пояснила Олена. – Там суцільна стіна. Видно, вони заклали двері цеглою.
- Навіщо?
- Спалах вірусної інфекції в лівому крилі в 1967-1969 роках був надто серйозний. Їм було набагато легше заблокувати прохід в це крило і перевести хворих у праву частину, ніж в сотий раз дезінфікувати весь шпиталь.
- У мене є відомості, що і в правому крилі була інфекція, - серйозно промовив Назар.
- Я не зустрічала такої інформації. Але це можливо. Всі мерці знаходились у лівому підвалі, тож не дивно, що інфекція розгорнулась саме в лівому крилі. Може, пізніше, вона перекинулась і на праве, принаймні, про це ніде не згадувалось.
- А через якусь дірку на даху? Може, хоч так вдасться проникнути в ліве крило?
- А як ти дістанешся даху? – засміялась Олена. – Стрибнеш з парашута чи викличеш пожежну машину?
Назар посміхнувся. Олена знову подивилась у карту.
- Я думаю…
- Що?
- Дивись! Знак.
- Що це за знак? Так, здається, позначають ліфти.
- Давай подивимось розділ умовних позначень.
Олена швидко перегорнула маленьку книжечку в кінець і поглянула на умовні позначення схем.
- Це ліфт! – викрикнула вона. – Ну звісно ж, ліфт, як ми зразу не здогадалися. Це ж лікарня. Багатоповерхова лікарня. Тут не може не бути ліфта.
- Точно. А як нам пройти до нього. Ліфт же у лівому крилі.
- М-м-м, - задумалась Олена. - Думаю, прохід має бути через підвал…
- Думаєш?
- Я знаю, - зосереджено промовила Олена. – Дивись. Ми спускаємося в підвал через сходи з лівого крила, там де і першого разу. З іншої сторони підвалу є прохід до
123
ліфту. Цей ліфт привезе нас на перший поверх лівого крила. А далі ми зможемо блукати по другому та третьому поверхах скільки захочемо.
- Я так розумію, вибратись теж зможемо лише таким способом. На ліфті вниз у підвал. А потім через підвал до парадного входу.
- Так.
Назар подивився в очі Олені.
- Ну то пішли, - впевнено промовив він.
- Тільки одна проблемка, - знизала плечима Олена. – Щоб дістатися ліфта потрібно спочатку метрів з сто пройти по трупах. Можеш одразу викликати мені психіатра.
- Олено, яка робота! – захоплено промовив викладач археології.
Карла та Максим заздрісно переглянулись.
- Не переживай, в нас буде краща, - прошепотів Максим, а Карла лише злісно стиснула губи.
- Шик! Блиск! – промовив викладач. – Це те, що я хотів побачити! Вік підлоги, віконних рам, дверей! Ти вже дивишся на будівлю не як студент дослідник, а як справжній експерт. Окрема подяка за дослідження замка на вхідних дверях. Можна, навіть, віддати цей замок у якусь лабораторію на справжню експертизу, щоб легше було потім довести, що ти не помилилась.
- А може, вона помилилась, - прошепотіла Карла. – Чого він так впевнений? Може, вона ці дати з голови придумала.
- Історія будівлі теж цікава, але треба її трохи скоротити. Оцей опис про роботу НКВС надто затягнувся в тебе. Ти ж не політик і не критик комунізму. Просто скажи, що в такому-то році будівля належала НКВС, а все інше викинь. Воно зайве.
Назар обома руками взявся за голову. Олена жалібно подивилась на нього.
- В принципі, - вставши з місця, невпевнено почала дівчина, - я навпаки, хотіла присвятити цій історії окремий розділ. Там, дійсно, дуже цікава… знахідка.
- Ні, - впевнено заперечив викладач, відкладаючи роботу Олени в сторону. – Окремий розділ ти присвяти тому іржавому замку і обов„язково проведи експертизу. Хоча зараз провести експертизу трошки дорого, але твоя робота буде вдвічі цінніша. Повір мені.
- Добре, - швидко погодилась Олена. – Але можна хоча б маленький розділ присвятити цій історії з НКВС? Хоча б два листочки.
- Олено, ну ти ж не збирач історій і легенд. Ти ж серйозна людина. Займися роботою серйозно. Робота, звичайно, творча, але творчості нам вистачає вже і від підгрупи Карли. У них і легенди, і казки, і принцеси, і графи.
Олена і Назар вийшли на автобусну зупинку.
- Ну що, одразу поїдемо в Подолища, чи тобі треба додому? – запитав Назар.
- Мені треба додому, - промовила Олена.
- Навіщо?
- Забула відзвітувати!
- Дивись, он автобус! Сідаємо! – потягнувши Олену за руку, промовив Назар.
- Назаре, мені треба додому.
- Швиденько сідай.
Олена зайшла в автобус і ображено подивилась на Назара.
- Я тебе бачу частіше, ніж свою маму.
- Іншим разом маму побачиш. Наступного разу, коли в університет приїдемо, разом зайдемо до твоєї мами.
- Таке враження, що тебе хтось запрошував, - з сарказмом промовила Олена.
- А може, я руки твоєї проситиму, - посміхнувся Назар.
- Ну то я скажу татові, і він тебе вижене.
- Якщо я проситиму твоєї руки, то повір, що твій тато, навряд, мене злякає. Що вже може бути гірше за тебе?
124
- Іди ти! – засміялась Олена.
Назар подивився на Олену.
- Ні, а якщо серйозно. Ти погодилась би одружитись, якби я запропонував?
- А ти пропонуєш? – перепитала Олена.
- А ти б погодилась?
- Ну ти або пропонуй, або не став дурних питань!
- Ясно, - промовив Назар. – Значить, погодилась би.
- Нічого собі висновки, - засміялась Олена. – Ми, навіть, не цілувались з тобою!
- Для тебе це проблема? Ну то давай поцілуємось, - засміявся Назар.
- Ага, розмріявся, - промовила Олена і відсіла від Назара на сусіднє сидіння в автобусі.
- Від долі не втечеш, - промовив Назар. – Ти все одно маєш народити мені хлопчика. Питання тільки в часі.
- А з чого ти вирішив, що я народжу тобі хлопчика? – не задоволено промовила Олена.
- От бачиш, тільки-но, ти уже погодилась народити мені дитину.
- Та іди ти!
- Ну добре, як хочеш, - кричав Назар з сусіднього сидіння. – Не хочеш народжувати хлопчика, народиш мені дівчинку.
- Я собі народжу – кого захочу. А ти в мої плани не входиш.
- Краще, звичайно, хлопчика, - продовжував Назар, ніби не помічаючи слів Олени. – Хлопчик був би такий самий розумний і спраглий до знань, як і я.
- Ти розумний? – з сарказмом перепитала Олена. – І це ти спраглий до знань? Насмішив.
- А ти ще сумніваєшся? Хіба ти досі не помітила, який я розумний?
- Ні! – впевнена відповіла Олена.
- Оце так! Люди, відкрийте хтось очі цій дівчині! – крикнув Назар на весь автобус.
- Радій, що мені байдуже, що думають про мене ці люди, - прошипіла Олена. – Бо якби ти зробив таке в інституті – я б тебе вбила.
Назар підсів до Олени і обійняв її однією рукою.
- Який би в тебе характер не був жахливий – все одно люблю тебе дуже-дуже!
- Це у мене поганий характер? Ну це вже нахабство.
- Народиш мені хлопчика? – поцілувавши Олену у щоку, запитав Назар.
- Подивимось, - відвернувшись до вікна, сухо промовила Олена.
- А дівчинку?
Олена засміялась.
- Коли народиш – я тобі подарую величезну червону троянду! Найбільшу в світі!
- Дочекатися не можу, - іронічно відповіла Олена. – Нам виходити.
Хлопець і дівчина вийшли з автобуса і попрямували до Подолищ.
- Ти вже зважилася на вчинок? – запитав Назар.
- На який?
- Ну… Пройти сто метрів по…
- Ні, - вперто відповіла Олена. – І ніколи не зважусь.
- Бачиш, яка ти? Через тебе втрачаємо стільки інформації.
- Через мене?
- Звичайно, може, ми там на золоте дно натрапимо.
- Може…
- До речі, я дивився по твоїй карті: і сейф, і архів – все знаходилось на другому поверсі лівого крила.
- Я знаю, - відповіла Олена. – У мене, навіть, ключ від архіву є. Мені його міська рада віддала.
- І ти мовчала? Дай мені ключ!
- Не дам!
- Що? І це твоя особиста власність? – розгнівався Назар.
125
- Ні, не моя, а міста. Я за цей ключ несу відповідальність перед містом, як і за всі інші ключі. Я за них розписалася в серйозних документах. А ти можеш загубити, чи зламати…
- О Боже… Яка ж ти нудна…
Олена подивилася в очі Назарові і продовжила.
- До того ж, ти, все одно, ніколи не наважишся пройти ті сто метрів…
- Я? Не наважусь? Це ти не наважишся!
- А я і не кажу, що я смілива. Я знаю, що ніколи на таке не наважусь. Але і ти не наважишся!
- Навіщо б тоді я тобі пропонував?
- Ти просто знав, що я відмовлю. Знав, що злякаюсь. А сам боїшся не менше, за мене.
- Брехня! – впевнено промовив Назар. – Хочеш, хоч зараз пройду той підвал і з вікна у лівому крилі помахаю тобі рукою.
- Сам же знаєш, що не наважишся на таке! Нащо ж пропонуєш?
- Вона не вірить, - промовив сам до себе Назар. – Неймовірно. Та я хоч вночі пройду по тому коридору.
- Вночі? А як же твої духи? Чи ти вже не віриш в них?
- Вірю. Але я їх не боюся.
- Не боїшся? – перепитала Олена. – Дід теж не боявся. А залишився без руки!
- Ти ж казала, що не віриш в дідову історію!
- Не вірю, - погодилась Олена. – Але сама ніколи б не пішла перевіряти, чи є в тій будівлі привиди.
- Є. Я точно знаю.
- Звідки?
- Я читав розповіді… очевидців.
- Розповіді очевидців? – засміялась Олена. – Я можу тобі багато чого написати і ти повіриш?
- Тобі? Ніколи.
- Ти не можеш знати напевно, поки сам не побачиш, - промовила Олена. – От коли побачиш привида, тобі і говоритимеш.
- І побачу. Піду вночі і побачу.
- Ну-ну.
- Не віриш? – перепитав Назар. – І через підвал вночі пройду.
- Іще скажи привида мені принесеш!
- Ну нащо ж так? На мобілку сфотографую.
- О-о-о, хлопче, а в тебе серйозні проблеми з головою!
- Не віриш? – не міг заспокоїтись Назар. – За кого ж ти мене маєш? За якогось боягузливого Макса, чи за матусиного синочка Остапа. Я – смілива людина.
- Може, але через коридор… в дванадцять ночі… Не вірю.
- Закладемося? – хитро запропонував Назар.
- Давай. Будь-яке бажання! Все виконаю, - посміхнулась Олена.
- Ти заміж за мене вийдеш, - випалив Назар.
- Ну ні, це занадто!
- Чого занадто? Ти ж впевнена, що я не пройду!
- На зло мені ти все зробиш…
Олена і Назар зайшли в будинок.
- Доброго вечора, дідусю, - промовила Олена. – Ми вам з міста гостинців привезли.
Дід радісно махнув головою.
Назар, навіть, не привітавшись, кулею пролетів в кімнату.
- Ось і сир, і ковбаска, - викладаючи все з пакету, промовила Олена. - Кава. А ще молоко. Олеся казала, ви любите молоко.
Дід махнув головою.
- А це анчоуси, - продовжила вона. – Ви, мабуть, такого ще не їли.
126
Дід здивовано подивився на пакетик з незнайомою назвою.
- Краще і не їжте, - крикнув із сусідньої кімнати Назар.
Олена поставила пакет і зайшла в сусідню кімнату.
- Що вже не так? – спокійно промовила вона.
- Нічого. Просто не люблю людей, які не відповідають за свої слова.
- Чого це я не відповідаю за свої слова?
- Бо ти спочатку доводиш мені свою думку, а коли приходить час довести, що ти відповідаєш за все сказане, ти відмовляєшся.
- Просто я не готова на тобі одружитися! – пояснила Олена. – Це надто високі ставки. Я не можу бути впевнена, що переможу.
- Значить, ти не можеш до кінця відстояти свою думку. Тоді навіщо сперечаєшся?
Олена підійшла до вікна і на декілька хвилин задумалась.
- Добре. Я згодна.
- Згодна? – перепитав Назар.
- Я згодна на твої умови. Якщо ти в дванадцять ночі пройдеш по тому підвалу, то я зроблю те, що ти скажеш.
- Навіть, вийдеш заміж?
- Вийду. Але окрім цього, ти маєш принести мені фотографію привида на мобільному телефоні. Якщо не принесеш - ти програв.
- Ну це вже занадто. Так не піде, - промовив Назар. – Може, там, взагалі, нема ніяких привидів.
- Нема? – крикнула Олена. – То хто ж з нас не відстоює свою думку? Ти мені до останнього доводив, що там є духи, а зараз кажеш, що може, їх там, взагалі, нема…
Назар посміхнувся.
- Ти розумна…
Олена нічого не відповіла.
- А що буде, якщо я програю, - поцікавився Назар.
- Ти скажеш Карлі, що коли зустрічався з нею, то вже тоді любив мене. І що ніколи не вважав відносини з нею серйозними.
Назар задумався.
- Ти або дуже не любиш Карлу, - промовив він, - або надто сильно ревнуєш мене до неї.
- Розмріявся, - прошепотіла Олена.
- Добре, я згоден.
Олена подивилась на Назара загадковим поглядом.
- То сьогодні вночі?
- Сьогодні вночі…
Був вечір. Дід, Олена та Леся вечеряли. Їм було весело, і вони активно про щось розмовляли.
- Я вже майже повністю розумію вашу мову німих, - посміхнулась дідові Олена.
- Це добре, - промовила Леся. – Ти, взагалі, дуже талановита і розумна.
- Дякую, - промовила Олена і повернулась до Назара. – Чув, Назаре? Я талановита і розумна.
Всі засміялися. Назар нічого не відповів.
- З вашою появою в домі стало світліше! – промовила Леся. – Будинок наповнився якоюсь активністю, діяльністю, розмовами. Мені здається, що у дідуся, навіть, покращилось самопочуття.
Дід махнув головою і щось показав Олесі на пальцях.
Леся засміялась.
- Дід каже, що вже збирався помирати, але коли ви з„явилися у нього знову з„явилось бажання жити.
- Назаре, - звернулась Олена. – А ти не їстимеш?
127
- Та щось нічого в горло не лізе, - відповів хлопець. – До речі, щодо талановитої і розумної… Я теж розумію діда, не гірше за тебе.
- Ну добре, ти теж дуже розумний, - засміялась Леся.
- Не треба мені ваші фальшиві компліменти, - пробурмотів Назар.
Олена та Леся засміялись.
- Я приберу посуд, - промовила Олена і встала зі столу.
Леся теж взяла в руки тарілки і пішла за нею на кухню.
- Чого це Назар такий злий? – запитала Леся. – Ви посварилися?
- Ні, побилися об заклад.
- О-о-о, це погано, - покачала головою жінка.
- Чому?
- Біблія учить нас жити в злагоді. Сперечатися – це погано.
- Це ж лише раз, - спробувала виправдатись Олена.
Назар мовчки сидів на дідовому ліжку, тримаючи в руках щоденник Вишенського. Він боявся відкрити його. Боявся згадати, про що читав вчора. Він знав точно, що духи існують, знав, що сьогодні вночі зустрінеться з ними. Йому було страшно. Він не жалкував, що побився об заклад з Оленою, не жалкував про зроблені ставки. Але більше за все боявся приходу ночі.
Назар вийшов на вулицю. Було близько одинадцятої.
Невпевненими кроками хлопець попрямував до шпиталю.
Дорога була темною. Навколо не світило жодного ліхтаря. Назар думав, як проходитиме ті сто метрів по трупам, як потім житиме з цим. Боже, навіщо це йому? Навіщо було битися об заклад? Олена ж і так вийде за нього заміж! Вона точно вийде. Бо вони створені одне для одного. Вона – його доля. Назар посміхнувся. Він згадав Оленині очі, її посмішку, її обличчя, коли вона ображалась на нього, коли сердилась. Вона дійсно гарна. І розумна.
Назар зупинився біля шпиталю. Двері були відчинені. Без іржавого замка вони не зачинялися, а Олена віддала його на експертизу.
Хлопець зайшов всередину і попрямував до підвалу.
Олена зайшла в дідову кімнату. Дід сидів на ліжку один.
- А де Назар? – сумно запитала вона.
Дід показав руками, що Назар вже пішов.
В кімнату зайшла Леся.
- Назар так нічого і не їв? – побачивши повну тарілку, розчаровано промовила вона.
Олена сіла і відкрила якусь дореволюційну книжку, яку знайшла у дідовій шафі.
- Дід питає, куди пішов Назар? – промовила Олеся.
- Він… пішов… Не знаю, може, прогулятися…
Дід зітхнув.
- Діду, - раптом промовила Олена. – А як можна побачити духів?
Дід посміхнувся.
- Дід каже, що краще ніколи їх не бачити, - перевела Леся з мови німих.
- Ну, а все таки, - не відриваючи очей від книги, повторила Олена.
- Дід не знає, - відповіла Леся. – Може, для цього треба мати спеціальний дар. А може, в шпиталі духів бачили всі, але не всі говорили про це вголос.
- А можна їх сфотографувати? – запитала Олена.
- Навряд, - відповіла Леся, вдивляючись в дідові жести. – Навряд, бо вони зникають з першими променями сонця. Вони, наче бояться світла. Один чоловік в лікарні намагався роздивитися ці постаті з ліхтариком в руках, але так нічого і не побачив.
- Тобто, коли спрацює спалах фотоапарату, духи одразу зникнуть?
- Звичайно, - відповіла жінка.
Олена полегшено зітхнула.
- Дід каже, що якщо ти зустрінеш духів у повній темряві, готуйся до найгіршого.
128
- Чому?
- Бо в темряві вони господарі. В ту ніч, коли дід залишився без руки, була повна темрява. Якщо хоч одна з тих сірих прозорих постатей торкнеться твого тіла…
Жінка замовчала. Олена більше не ставила питань. Вона встала зі стільця і пішла у свою кімнату.
Дід вимкнув світло, а Леся пішла спати в сусідній порожній будинок.
Олена закрила очі. Вона не переживала за Назара. Вона знала, що як тільки він посвітить ліхтариком з мобільного телефону у тому шпиталі, всі привиди одразу зникнуть. Хоча які там привиди? Їх же не існує…
Назар, впершись об стінку, сидів на другому поверсі лівого крила. Його рот і ніс були обмотані футболкою, на всякий випадок, щоб не заразитися інфекційною хворобою, про яку він читав. Перед його очима досі стояв той довгий коридор, по якому він ішов. Той неймовірний сморід, ті гори трупів. Боже, а ще треба буде іти назад…
Хлопець сидів тут вже близько двох годин. Йому хотілося знати, котра година, але він боявся вийняти мобільний з кишені. Прочитавши два щоденники, Назар знав, що може налякати духів світлом, тому боявся, навіть, поворухнутись.
Він розумів, що фотографувати привидів марно, та все ж була надія, що хоч якась тінь залишиться на фото.
Час ішов, а навколо нікого не було. А може, то дійсно все вигадки. Може, ті два діда дійсно не сповна розуму, понавигадували казок, а він так легко їм повірив. Так легко повівся на ці божевільні історії, а Олена не повелась. Звичайно, їй легше. Вона ж розумна. Тепер вже буде у неї привід насміхатися з нього. Переробить цю історію на свою користь і буде розповідати їхнім дітям, виставляючи його повним телепнем.
Було близько третьої ночі. Назар знав, щоб не сталося цієї ночі, він, все одно, скаже Олені правду. Навіть, якщо за всю ніч він нікого не побачить, або засне, то так і скаже. А вигадувати з нічого, що бачив щось неймовірне – марно. Олена одразу розкриє його брехню. Вона ж його наскрізь бачить.
Назар ліг на підлогу, ще сильніше обмотавши футболку навколо носа. Його очі злипалися, та він активно намагався перебороти свій сон. Інколи йому здавалося, що він чув якісь голоси, але то тільки здавалося.
Олена лежала на ліжку із закритими очима. Здавалося, вона спала, але кожні півгодини чомусь здригалася і відкривала очі. Їй снилися якісь дурні сни: Карла, яка написала роботу, кращу за неї, викладач, який повідомив, що завтра в неї захист. Нарешті, Олена почула музику. Їй снилося, що у неї випускний бал, і вона, вдягнена у білу сукню, знаходиться у великій залі, яка чомусь була схожа на церкву. Навколо було багато людей. Звучала гучна музика. Це була п„ята симфонія Бетховена. Ну звісно, це вона. Олена одразу її пізнала. Вона любила класичну музику, але сьогодні чомусь ця композиція її не радувала, бо грала вона якось примітивно, надто пискливо…
Олена відкрила очі, але музика не зникла. Дівчина підняла голову і побачила Назарів мобільний телефон, з якого лунала примітивна поліфонічна мелодія. Олена піднялася з ліжка і піднесла мобільний до вуха.
- Алло…
Але відповіді не було. Почувши Оленин голос, людина, яка телефонувала, одразу ж поклала трубку.
Олена подивилась на годинник мобільного телефону. Було о пів на четверту ночі. Дівчина втомлено протерла очі і натиснула кнопку зворотного виклику.
- Алло, - почувся голос незнайомої жінки.
- Доброго вечора, тобто, вже ночі, - сонно промовила Олена. – Ви, тільки-но, дзвонили на мій номер, а потім поклали трубку. Ви бачили, котра година?
- Пробачте мені, - ввічливо відповіла жінка. – Я не хотіла вас будити. Я неправильно набрала номер, хотіла подзвонити своєму синові, але, мабуть, неправильно записала його номер… Пробачте.
129
- А-а-а, я зрозуміла, - змінивши тон, промовила Олена. – Ви дзвонили Назарові?
- Так, - радісно відповіла жінка. – То я не помилилась?
- Ні. Просто він забув у мене свій телефон. Ви можете сказати мені, що ви хотіли, а я завтра вранці обов„язково йому передам.
- Ні, я нічого не хотіла. Я просто так дзвонила.
- Просто так? В три ночі? Ви, мабуть, найвеселіша мати в світі.
- Я хотіла пересвідчитись, що з ним все добре. З ним же все добре? Де він?
- Він в сусідній хаті, - впевнено промовила Олена. – Вже спить. Розбудити його?
- Ні, ні, не треба. Якщо він в сусідній хаті, значить, з ним все добре. Просто мені наснився поганий сон…
- Який сон? – запитала Олена, сідаючи на ліжко. – Я вмію тлумачити сни.
- Та ні, це не важливо. Так, дурне щось іноді насниться.
- Розкажіть.
- Просто почула його голос, ніби він кликав мене на допомогу. Просив, щоб я ввімкнула йому світло…
У Олени потемніло в очах. Вона якось судорожно здригнулась.
- Я розумію, це все моя підсвідомість, мої вигадки, але все було так натурально… Ви, мабуть, смієтесь з мене?
- Ні, що ви…
- Він просив, благав, щоб я прийшла та ввімкнула йому світло. Казав, що без світла він загине…
Олена мовчала.
- То що означає цей сон, - нарешті відірвавшись від спогадів про нічні кошмари, запитала мати.
- Я… Я не знаю. Але впевнена, нічого поганого. Можете лягати спати, а я, якщо хочете, зараз схожу в сусідню хату і подивлюсь чи все в нього гаразд?
- Дякую.
- Приємних снів.
Олена вимкнула мобільний телефон і схопивши куртку вибігла із дідового будинку. Господи, Назар забув свій телефон. Забув єдине світло, яким міг врятуватися від духів.
Олена щосили бігла до госпіталю, вже зовсім не задумуючись, чи існують духи, чи ні. Вона благала Бога, щоб материн сон був лише вигадкою, і сподівалася, що застане Назара сплячого біля входу в госпіталь. Але дурні думки не давали їй спокою. А раптом, йому потрібна допомога, а раптом, від цього світла залежить його життя.
Вона знала, що коли добіжить до нього, коли побачить його, то не зважаючи ні на що, обов„язково поцілує його, навіть, якщо він просто спатиме.
Олена добігла до шпиталю і, не маючи ні краплинки страху, забігла всередину. Пробігши коридор, Олена спустилася до підвалу і раптом зупинилася. Просто на неї ішла сіра прозора постать з маленьким вогником у руках. Олена завмерла. Вона думала, їй привиділось. Але постать не зникала. Олена закричала, що є сили. Вона кричала так, що на першому поверсі задренчали вікна. Але постать не зникала.
- Назаре, де ти? – крикнула Олена, і сльози самі по собі хлинули з її очей. – Назарчику, де ти?
Але відповіді не було.
- Хто ти така? Чого ти їдеш на мене? – кричала в істериці Олена. - Чого тобі треба?
Сіра постать впевнено ішла до стіни, біля якої стояла Олена.
Дівчина плакала і кричала щось не своїм голосом.
- Іди геть! Чуєш? Бридка потвора. Де мій Назар? Що ви з ним зробили? Я вас всіх тут ненавиджу!
Постать наблизилась до Олени майже впритул. Дівчина закрила очі і різко нахилившись відскочила вбік і побігла до стіни. Провівши руками по стіні, Олена нащупала вимикач і швидко ввімкнула світло. Навколо нікого не було.
- Назаре, де ти? – крикнула Олена у тишину. – Де ти, мій зайчик…
130
Сльози рікою хлинули з Олениних очей. Вона на секунду подумала, що духи забрали його в неї, на секунду подумала, що вона втратила його.
Закривши рукою рот, щоб знову не впасти в істеричний плач, дівчина, що є сили побігла.
- Назаре, я врятую тебе! Чуєш, тримайся.
Увімкнувши мобільний телефон, Олена бігла, вмикаючи по дорозі всі лампи, які тільки знаходила. Їй здавалося, що вона бачила якісь постаті, ліхтарики, вогники, але, як тільки починало горіти світло, все одразу зникало. Олена плакала, кликала Назара, але навколо було тихо.
Дівчина підбігла до маленького віконця, через яке минулого разу вони заходили в підвал з трупами. Як вона залізла в те вікно, як бігла по тому стометровому коридору, як їхала в напіврозваленому ліфті, вона не знала. Вона робила це у безпам‟ятстві. І лише, вийшовши з ліфту, спробувала заспокоїтись і взяти себе в руки. Дівчина озиралась навколо, шукаючи вимикачі та Назара. Але хлопця ніде не було.
Олена вибігла на другий поверх лівого крила. Але і тут нікого не було. Дівчина підбігла до вимикача і швидко ввімкнула світло. Але лампа не загорілась. Олена вимкнула і знову різко натиснула на вимикач. Але світло не запалало. Олена моторошно подивилась навколо. І вперше за весь час їй стало дійсно страшно. А може, Назара тут, взагалі, немає. Може, він надурив її і не пішов у цей госпіталь. А вона пішла його шукати і потрапила в пастку. Олена почула тихі голоси. Дівчина підняла очі і завмерла. Просто на неї сунулись маленькі вогники. Було дуже темно, і сірі постаті розгледіти було неможливо, але Олена точно знала, це вони. З її очей потекли сльози. Її руки трусилися, а губи нервово тремтіли.
- Господи, я не вірю у все, я не вірю, що зі мною може таке трапитись. Врятуй мене, Господи.
Але Господь не чув бідну дівчину. Маленькі вогники повільно, наче пливли, наближались до неї.
- Назаре, - крикнула дівчина. – Назаре, де ж ти?
- Олено…
Олені здалося, що вона почула голос. Може, лише здалося. Але Олена якось судорожно підняла голову.
- Назаре, - повторила дівчина у темряву.
- Олено, - ледь чутно промовив Назар. – Рятуйся! Мобільний…
Олена просунула руку в кишеню. Але мобільного не було. Може, вона, взагалі, забула його на тому підвіконні, коли залазила у те маленьке віконечко.
Дівчина підняла голову і подивилась уперед.
Вогники підпливли вже надто близько, і можна було розгледіти сірі тьмяні постаті.
- Чого вам треба? – закричала Олена. – Облиште мене! Дайте мені спокій.
Дівчина швидко проводила руками по кишеням, намагаючись нащупати мобільний. Але мобільного не було. До зіткнення лишалися секунди. Олена заплющила очі і вже приготувалася до смерті. Сіра постать, яка ішла першою ступила крок і…
Аж раптом заграла музика… Заграла п„ята симфонія Бетховена і запалало незрозуміле зелене світло. Олена відкрила очі і побачила, яскраве зелене світло та музика линули з грудної кишені. Дівчина подивилась уперед. Тьмяні постаті розтанули в зелених променях, а вогники одразу згасли. Олена вийняла з кишені мобільний телефон, і подивилась на номер. Це була мати Назара.
Олена витерла очі.
- Назаре, де ти? – промовила вона.
Телефон припинив грати.
- Назаре, де ти? – повторила дівчина, яка, здавалося, вже пережила свою смерть.
Але відповіді не було.
Освічуючи дорогу екранчиком телефону, Олена пішла вперед.
- Чому ти мовчиш, Назаре?
Олена пройшла по коридору і побачила на підлозі свого коханого.
131
- Олено, - тихо прошепотів Назар.
Дівчина підбігла до нього.
- Назаре, зайчику мій, - промовила Олена, і сльози знову потекли з її очей. – Ми врятовані, Назаре.
Назар ледь посміхався. Його тіло було незворушним.
- Назаре, що вони зробили з тобою? – плакала Олена. – Зайчику, Назаре…
Назар не міг говорити. З його очей текли сльози.
- Назаре, ми врятовані, - шепотіла Олена, не знаючи, як врятувати Назара, який вже був напівмертвим.
- Я говорив з ними, - ледь чутно промовив Назар.
Олена тримала Назарові руки.
- Вони нещасні, - прошепотів Назар. – Ми маємо їх врятувати. Вони у пеклі.
Назар замовчав. Йому важко було говорити.
- Я ненавиджу їх, - промовила Олена. – Я їх всіх… спалю…
- Вони вже мертві, - шепотів Назар. – Вони у пеклі.
Олена обійняла Назара.
- Вони вічно поневірятимуться по світу і шукатимуть притулку. Ми маємо їх врятувати.
З кожною хвилиною руки Назара ставали все холоднішими і холоднішими.
- Назаре, що вони зробили з тобою? Вони вкрали тебе у мене…
- Вони торкалися мене, - шепотів Назар. – Вони просили, щоб я допоміг їм…
Очі Назара закрилися. Сльози застигли на щоках.
- Назаре, мій коханий. А як же я? Куди ж ти? А я? Що мені тепер робити?
- Ти ж допоможеш їм?
Олена обійняла Назара. З її очей текли сльози.
- Назаре, зайчику мій. Я ж збиралася за тебе заміж… Що ж мені робити без тебе? Як же мені жити без тебе?
Назар вже не відкривав очей. Його серце билося повільніше, і здавалося, кожний стукіт був болючим для нього. Тіло вже не тремтіло, а руки стали зовсім крижаними.
- Мені так холодно, - ледь ворушачи губами, прошепотів Назар.
Це було останнє, що він промовив .
Олена зняла з себе куртку і накинула на нього. З її очей текли сльози, серце розривалося на шматки від болю.
Вона знала, що її куртка вже не врятує його, не зігріє. Та вперше в житті їй було не шкода…
3
Викладач історії та археології, член екзаменаційної комісії, Влад Романович сидів у своєму кабінеті і говорив по телефону.
В кабінет без стукоту зайшла Карпова і сіла на стілець навпроти викладача. Влад Романович закінчив розмову по телефону і уважно подивився на дівчину.
- Як ти? – щиро запитав він.
- Ніяк, - сухо відповіла Олена.
- Тримаєшся?
- Ні… Мама каже, що мої синці під очима більші, ніж я сама…
Олена сумно посміхнулась.
- Не пам„ятаю, коли останній раз їла… Лише п„ю каву і плачу…
- Не треба плакати, - промовив викладач. – Ти отримала оцінку експерта?
- Так…
- Який вік того замка на дверях в госпіталі? Такий, як ти і казала?
- А хіба я могла помилитись? – без ентузіазму відповіла дівчина.
- Ти - професіонал. Ти не могла. У тебе велике майбутнє. Твоя робота готова?
- Ні…
- Олено…
- Моя робота буде готова, коли мені дозволять розповісти про те, що сталося…
132
- Олено, Господи. Голова комісії – дуже поважна особа. Про що ти хочеш йому розповісти? Про духів?
- Я хочу розповісти про те, що зі мною трапилось, - різко відповіла Олена.
- А я хочу підвищити рівень акредитації нашого університету, хочу показати, що моя кафедра випускає справжніх експертів, а не легковажних мрійників.
- Легковажних мрійників…
- Олено, та твоя робота на вагу з золотом. У тебе найкраща робота.
- Вона мені не потрібна…
- У тебе буде диплом з відзнакою!
- Він мені не потрібен…
- Це ти зараз так говориш, Карпова. Зараз. А мине час, і ти забудеш свого Назара, і життя почнеться знову!
- Не забуду, - ледь стримуючись від сліз, прошепотіла Олена.
- Я хочу, Олено, хочу, щоб ти зараз довела всім, що ти сильна. Ти завжди була сильна, цілеспрямована. Покажи всім, доведи, що ти не померла разом з Назаром!
- Я б краще померла… Разом з ним.
- Олено, не можна так казати. Доведи усім, що ти краща! Ти ж краща за Карлу. Так покажи усім, що ти краща!
Олена опустила очі.
- Я хочу, щоб ти зараз перша, як завжди перша, вийшла і з блиском захистила свою роботу. Вашу з Назаром роботу! Без дурниць, без духів, без тіней. Просто робота експерта, робота професіонала! Зроби це заради мене, Олено. Бо ти єдина студентка, яка хоч щось зрозуміла з того всього, що я викладав.
Олена мовчала.
- Навіть, графиня прийде послухати.
Дівчина підвела очі.
- Так, вона телефонувала, - помітивши зацікавленість дівчини, повторив Влад Романович. - Якщо голова комісії дозволить, то вона буде з нами.
Олена посміхнулась.
- Я знаю, у тебе вийде! Доведи справу до кінця.
- Добре, - тихо промовила Олена і вийшла з кабінету.
Було близько десятої. В аудиторії зібралися студенти. Сьогодні у них був визначний день – день захисту найсерйознішої роботи в їхньому житті. Голова комісії сидів за столом і підписував якісь папери. В аудиторії було тихо. Всі студенти гортали сторінки своїх робіт, намагаючись вичитати там щось таке, що допоможе їм захиститися.
- Він прийшов, - нахилившись до Максима, прошепотіла Карла.
- Хто? – здивовано перепитав Макс, відірвавши голову від своєї роботи. – А-а-а, Остап. Ну той що.
- Може, підійдемо до нього? – посміхаючись, запитала Карла.
- І що ми йому скажемо? Що не вписали його ім„я в роботу. Ні, якщо він сам підійде до нас, тоді і скажемо. До того ж, він, дійсно, нічого не робив, а лише заважав нам своїм базіканням.
- І то правда, - погодилась Карла.
Остап понуро пройшов по аудиторії і сів на останню парту.
- Навіть, не привітався, - ображено прошепотіла Максиму Карла.
- Ну то й нехай.
Олена зайшла в аудиторію. Карла подивилася на свою подругу і знову нахилилась до Максима.
- Хоч би волосся в порядок привела, - прошепотіла вона. – Захист все таки.
- Хто? – нервово перепитав Макс.
- Олена…
- А-а-а, ясно. Не заважай мені, дай переглянути роботу.
133
Максим занурився в роботу, а Карла продовжувала дивитись на подругу. Олена сіла за першу парту. Біля неї лишалося вільне місце. Карла подумала, що ніколи не сіла б біля Олени, бо не знала, про що тепер з нею можна поговорити. Карла знала, що Олена втратила свого Назара, що їй тепер важко. Але хіба Карла може їй допомогти? Треба ж жити далі і, принаймні, хоч іноді причісуватись.
Карла думала, що Олена вже надто гіперболізує своє нещастя, і не такий вже той Назар був чудовий, щоб так побиватися за ним.
- Ну що ж, почнемо, - промовив голова комісія, піднявшись зі стільця.
Олена нахилила голову над своєю брехливою, нікому непотрібною роботою про стелю, підлогу, антикварний замок зі старих дверей і про вікна. Про кількість поверхів, архітектуру, величину сходів… Про все, тільки не про духів…
Звичайно, в підвалі старого шпиталю вона бачила тисячі невинно убитих людей, а потім бачила їхні неприкаяні душі, які блукають поверхами, шукаючи притулку. Але це все не так цікаво, як кількість цеглин і висота даху. Чому? Бо убиті політичним режимом люди - це не завдання дипломної роботи студента-археолога. Це, взагалі, нічиє завдання. Навіщо ж так перейматися?
Статус королеви
1
Ліна Висоцька сиділа за столом свого кабінету. Двері відчинилися і зайшла Вікторія.
- Сидимо, дивимось у вікно. Робочий час іде, - скептично промовила вона. – А працювати за тебе хто буде?
- Навіщо працювати, навіщо чогось добиватися, - тихо промовила Ліна, - якщо точно знаєш, що найбажаніша ціль – недосяжна.
- Ти лише графиня, а не філософ, - посміхнулась Віка. – Тому бери назад свою статтю. Катріна її переглянула і вкотре повернула тобі на доопрацювання. Вона відмітила, що там не так
Ліна байдуже поглянула на свою статтю.
- Сьогодні мер виступає на майдані, - промовила Вікторія.
- Почався передвиборний сезон? – посміхнулась графиня. – До виборів нікого і чути не було. Сиділи всі по своїх норах. А тепер всі такі активні раптом стали.
- Ну-у-у, коли ти станеш мером, то може, хоч ти будеш не така.
- Я не стану мером, - промовила Ліна. – Я не такого складу людина. Я – не публічна людина. Мені виступити на телебаченні – то краще повіситись.
- Нічого, звикнеш, - промовила Віка. – Ти ж уже не раз виступала.
- Ні, я серйозно. Для мене ці виступи дуже емоційно перевантажені. Так і з глузду з„їхати недовго. Я б краще відвоювала свій родовий замок, перебралася туди жити, відкрила б там музей. І жила б там одна на околиці міста…
- І що, там би ти була щаслива?
- Була б… Вже краще, ніж в цьому безглуздому хаосі. Всі бігають, метушаться, а заради чого, точно самі не знають.
- І що б, ти зовсім нікого не взяла з собою? А Емму? Ти б лишила її тут?
Висоцька засміялася.
- Емма померла б з нудьги в тому закутку. Якщо поділити всіх людей по кланам, то Емма, безспірно, інтелігенція. Їй потрібна еліта, щоб почуватися елітною. Емма не зможе жити для себе. Їй потрібні натовпи прихильників, які слухатимуть її, натовпи кавалерів, які безтямно кохатимуть її. Їй потрібна слава, беззаперечне лідерство. А в тому закинутому замку буду лише я…
- Я б теж не змогла жити одна. Я боюся самотності. Може, якби з чоловіком, але теж не довго.
Ліна посміхнулась.
- Я думаю, в світі немає чоловіка, з яким би я могла жити довго і щасливо. Всі чоловіки - зрадники і брехуни.
- Ну навіщо ж ти так?
134
- А хіба, ні? Чоловік Катріни, подивись, що зробив з нею. Зрадив, обманом переписав на себе все майно. І лишив її одиноку ні з чим. Добре, що хоч видавництво лишив, а то працювали б ми зараз з Катріною на пару в тролейбусному депо.
- Але ж не всі чоловіки однакові…
- Не всі? А хлопець Емми? Вікторіє, та про що ти говориш? Він задурив їй голову так… Та що там їй. Він усім голови позадурював своїм безтямним коханням. А сам… І говорити не хочеться. Катріна каже, читачі досі телефонують і питають, чи буде друкуватися хоч якесь закінчення цього роману? Чи, може, він буде виданий окремою книжечкою? Чи скільки заплатити, щоб отримати останню частину? А що я їм напишу? Що він зрадник, що спав з її найліпшою подругою, просто ми за його квітами та зізнаннями не одразу на це звернули увагу. Та що там хлопець Емми? Мій пращур – граф Полонезький, поклявся дружині у вічному коханні. А потім знайшов собі іншу, і заради неї відмовився від усього. Навіть, від вічного життя. А як же клятва? Для чоловіків обіцянки нічого не значать. Вони говорять їх тоді, коли їм потрібно чогось добитися від жінки, і забирають тоді, коли вже всього доб„ються. Вони лише клянуться у вічному коханні. А нам доводиться вірити на слово, що це правда, бо доказів все одно ніколи не буде.
Віка мовчала.
- Я бачила твого чоловіка, Вікторіє, - прошепотіла Ліна.
Віка підняла очі і уважно глянула на подругу.
- Бачила його не раз. І на тому модельному конкурсі бачила. І жодного разу не помітила, щоб він дивився на якусь жінку. А якщо, раптом, і дивився, то в його очах не було ні блиску, ні бажання до тих жінок. Він – виняток, Вікторіє. А виняток лише підтверджує існування правила: «Всі чоловіки зрадники».
- Може…
Ліна встала зі стільця і підійшла до вікна.
Віка дивилась на неї, не відводячи очей, і, раптом, посміхнулась.
- А пам„ятаєш, того хлопця, Микиту? Який носив тобі квіти щодня? Пам„ятаєш? Одружитись пропонував! Може, якби ти його вибрала, а не Вадима, то зараз би так не говорила. Не говорила б, що всі чоловіки зрадники, а сміялась би з ревнивих жінок, які не довіряють своїм коханим. Може, з ним би ти була щаслива?
- Навряд…
- Чому ні? Тобі ще й тридцяти немає, а ти вже розчарована і в коханні, і в житті…
- Я ні з ким не буду щаслива. І навіть, якби тоді зробила інший вибір, то все одно зараз залишилася б одна. Долю не обманеш.
- Думаєш, долю не можна змінити? Думаєш, що все десь написано?
- Так… Більше того, я впевнена в цьому.
- По-твоєму, виходить, що можна сісти на стільчик і нічого не робити, бо якщо на долі написано, що ти станеш мером, значить, ти і так станеш мером, сидячи на стільчику.
Ліна засміялась.
- Якщо я сяду на стільчик і нічого не робитиму, значить у мене на долі написано, що все життя я сидітиму на стільчику, а не те, що я стану мером.
- Може, й так, - промовила Віка. – Але якщо на долі написано, що ти будеш нещаслива з цим чоловіком, то можна обрати іншого і стати з ним щасливою.
- Ні, не можна, - заперечила Ліна. – Якщо написано, що буду нещаслива з чоловіком, яка там різниця, що то за чоловік. От дивись…
Графиня відійшла від вікна і сіла навпроти подруги.
- Уяви, що мені зараз моїх вісімнадцять років. У мене є два кавалера, які пропонують мені руку і серце…
- Вадим та Микита, - весело додала Віка.
- Нехай, Вадим і Микита, якщо тобі так буде легше. Мені треба вибрати одного! Лише одного! І я вибираю…
135
- Микиту, вибери Микиту, - перебила Вікторія.
- Добре, нехай я вибираю Микиту. Я кажу Вадиму, що люблю іншого, за якого вийду заміж. Сідаю у тролейбус і їду до Микити, повідомити, що згодна на його пропозицію. А в тролейбусі зустрічаю ворожку.
Віка уважно подивилась на Ліну.
- Ну не ворожку, хай відьму, чи чаклунку, - пояснила Ліна. – Коротше, людину, яка точно знає моє майбутнє.
- То в неї і запитай, з ким тобі треба бути! – промовила Віка.
- Добре. Я питаю у неї: Яка моя доля? Хто моя доля? З ким я буду щаслива? А вона мені відповідає, що той, до кого я зараз їду – зробить мене нещасливою. А з тим, хто залишився мене чекати – буду щаслива.
- То не їдь до Микити! Швидше виходь з того тролейбуса, та їдь до Вадима! – крикнула Віка.
- Добре, Вікторіє, добре! Я виходжу, сідаю на тролейбус в зворотну сторону, і що виходить… Я знову в тій самій ситуації. Я їду до Вадима, а значить з ним буду нещаслива. А оскільки Микита лишився позаду, значить, з ним мала б бути щасливою. І скільки б разів я не пересідала з одного тролейбуса в інший, я ніколи не виберусь з цього зачарованого кола – це коло моєї долі. Я ніколи не стану щасливою з тим, кого виберу, бо все життя думатиму, що з іншим мені б було краще.
- Що ж робити? – сумно прошепотіла Віка.
- Нічого… Змиритися. Просто змиритися. Спробувати досягти щастя в іншому, не в коханні. В кар„єрі, наприклад.
- А хочеш підемо на майдан, послухаємо мера? – запропонувала Вікторія.
- Ні, точно не хочу. Що там слухати? Передвиборні обіцянки, ту брехню. Він, мабуть, свою передвиборну програму і в очі не бачив. Її за нього склали, а йому лише дадуть листочок, з якого він має щось там прочитати.
- Ну то й що? – знизала плечима Віка. – Це ж мер. А ми – політично свідомі громадяни міста. До того ж, журналісти.
- Журналісти? – засміялась Ліна. – Які ми журналісти? Журналісти – це ті, які беруть інтерв‟ю у президента та прем„єр-міністра.
- А ми тоді хто?
- А ми – фантазери. Вигадуємо якісь дурнуваті жіночі історії, і користуємося тим, що жінкам нема що більше читати.
- Пішли, - потягнувши Ліну за руку, промовила Віка. – Це ж наш мер.
Емма та Остап сиділи в кав„ярні. З вікон кав„ярні було видно майдан, на якому мав виступати мер. Емма уважно дивилася на натовпи людей, які, як маленькі комашки, хаотично рухалися по майдану.
- Так багато людей прийшли послухати мера, - поглянувши у вікно, промовив Остап.
Емма нічого не відповіла.
- Як думаєш, він піде на другий строк? Думаєш, виграє?
- Я ж не політик. Звідки мені знати, - пробубніла Емма.
- Він погана людина, - промовив Остап. – Принаймні, мені так здається.
- Ой, Остапе, як би я хотіла зараз вийти на сцену і поставити йому парочку питань. А саме, де це ділися ті два мільйончика, і скільки дач він собі на ті гроші побудував?
Остап засміявся.
- У Ліни стільки ідей, - продовжила Емма. – Зробити там музей, виділити приміщення для краєзнавчого класу. Реставрувати парк… Там такі ідеї. Благородні, просто королівські. Сльози на очі навертаються. А що цей Фадєєв робить? Гроші в кишеню кладе? Йому цей замок не потрібен! Чого ж він його не віддасть? Ні собі, ні людям!
- Ти вже, навіть, думаєш, як Ліна, - посміхнувся Остап.
- Може, життя з нею пішло мені на користь…
136
- Пішло, - посміхнувся Остап. – Раніше ти хотіла лише слави, а зараз…
- Зараз теж хочу, - засміялась Емма.
- Просто ти тепер про людей думаєш, а не лише про свою вроду.
Емма посміхнулась.
Остап знову подивився у вікно кав„ярні.
- А як там Карла, Максим?
- Ніяк, - знизав плечима хлопець. - Після того, як Ліна викрила їх обман на екзамені, вони зі мною не розмовляють. Я дзвонив Максу на мобільний, та він не брав трубку. У мене, навіть, не було на основі чого готуватися до захисту. Добре, що Ліна трохи допомогла. Розповіла мені про той будинок, в якому провела дитинство. То я хоч щось на захисті розповів. Коротше, ми разом захищали роботу перед комісією, отримали свої п„ятірки, але ми більше не команда…
- Шкода, що все так закінчилось.
- Хто б уже казав? Сама зраджена, і хлопцем, і подругами. А мене жалієш!
- Це точно. Але я думаю, що все це вже в минулому, і чесно, вже, навіть, не серджусь. Я їм пробачила.
Остап здивовано подивився на Емму.
- Ти здивований? Дійсно, пробачила. Я вмію пробачати…
- Щоразу як розмовляю з тобою, просто шокований, чому королевою стала Ліна, а не ти.
- Вона розумніша, і більш достойна.
- Ти теж достойна.
- Дякую, - посміхнулась Емма.
- Я хочу продовжити дослідження роду Полонезького. Хочу розкрити всі таємниці.
- Ти ж уже отримав свій диплом.
- Ні, тепер я хочу цього не для диплома. Хочу для себе. Може, спробую вступити в якусь археологічну групу. Якщо мене, звісно, візьмуть.
- Ти теж порозумнішав, - посміхнулась Емма. – Мабуть, це Ліна на всіх нас так впливає.
- Ну все, досить пити каву. Пішли на майдан. Он мікрофони вже встановлюють. Мабуть, зараз почнеться.
На майдані зібрався народ. Всі прийшли послухати мера, з його, нібито новою, передвиборчою програмою. Сцену з усіх боків оточували захисники правопорядку. На сцені стояли два мікрофони, які призначалися для населення, але до них нікого не пускали.
Нарешті, мер вийшов на сцену. Його зустріли бурними оплесками та шумними незрозумілими викриками. Одні підтримували мера, інші проти чогось протестували.
За декілька хвилин, майдан трохи затих, і мер наважився заговорити.
- Добрий день, шановна громадо!
Хвиля викриків та оплесків знову пронеслася майданом.
- Фадєєв – наш мер! – крикнув хтось з натовпу, але тому сміливцеві швидко закрили рота.
- Я вдячний вам усім, що ви сьогодні знайшли час, і прийшли на зустріч зі мною!
- Хоч ці слова він вивчив, а не прочитав з папірця, - прошепотіла Вікторія.
- Що ми тут, взагалі, робимо? – навіть, не дивлячись на сцену, запитала Ліна.
- Ми прийшли послухати мера, - весело промовила Віка. – Геть Фадєєва!
Ліна засміялась.
- Чого ти смієшся? Давай разом! Геть Фадєєва! – знову голосно прокричала вона.
Десь далі якась групка натхненних опозиціонерів підхопила гасло Віки і теж вигукнули якийсь протест.
- Бачиш, ми ж не одні, - пояснила Віка. – Давай будемо бунтувати! Це ж майдан. Ми маємо створювати настрій натовпу.
- Мені не хочеться, - промовила Ліна.
137
- Фадєєв, віддай замок! – раптом почулося з середини натовпу.
Вигук швидко підхопили і декілька груп почали кричати те саме.
Фадєєв стояв за трибуною і, продовжуючи читати свої папірці, ні на кого не звертаючи уваги.
- Дайте слово народу! – вигукнув якийсь чолов„яга.
- Дайте слово народу! – підхопили всі.
Мер пробував говорити голосніше і не звертати увагу на не вихований натовп, але народ продовжував голосити. Мер, нарешті, замовчав і відірвався від свого листочка. Він на секунду зайшов за куліси і за хвилину два міліціонери вийшли і спустили вниз під сцену два мікрофони. До них одразу вишикувалась черга.
- Коли знизять тарифи на газ? – крикнула жінка в мікрофон.
- І на гарячу воду? – почулося з натовпу.
- А ви бачили скільки за електроенергію, це ж небачена ціна! – пронеслося по майдану.
- Я не придумую ціни ні на газ, ні на воду, ні на електроенергію, - спокійно промовив Фадєєв. – Та моя наступна програма спрямована на максимальне пониження цін за комунальні послуги. Також ми плануємо…
- Ви вважаєте проста людина зі звичайною зарплатою може оплатити рахунки? Моя заробітна плата рівно вдвічі менша за суму платежів, які мені потрібно сплатити.
- То продайте будинок і розплатіться! – крикнув якийсь гучний голос.
З майдану лунали питання. Мер охоче відповідав на них, щоразу доводячи усім, що у нього все під контролем. Слухаючи його палкі промови, можна було дійсно повірити, що в цьому провінційному місті все чудово. Зарплати прекрасні, безробіття нульове, а мер – справжній патріот. Щоправда, тарифи на комунальні послуги трохи завеликі, але, як тільки Фадєєва оберуть на другий строк, то він одразу ж цим займеться. Тільки от питання виникає, чому ж він раніше цим не займався.
Ліна стояла осторонь і без ентузіазму дивилась на весь цей балаган. Віка стояла біля неї і щоразу кидала якісь голосні викрики в стилі: «Підвищіть зарплату!», «Віддайте замок» і таке інше.
Ліна лише зітхала. Вона знала, нічого змінити не можна. Все буде так, як є, поки до влади не прийде свідома людина, яка, дійсно, буде патріотом міста, яка працюватиме, а не робитиме собі авторитет. А така людина до влади ніколи не прийде. Її просто не пустять.
- Пішли, Вікторіє!
- Геть владу! – крикнула наостанок Віка і попрямувала за Ліною до зупинки
- Що ви збираєтесь робити із замком? – пролунало в мікрофон.
Ліна обернулась і подивилась на Віку.
- Вернемось? – запропонувала Віка.
- Це Емма, це її голос, - прошепотіла Ліна.
- Просто всі знають про те, що мав відбутися суд, - впевнено продовжувала Емма. – А що сталося між вами та графинею, ніхто не знає. Але місто не байдуже до цієї проблеми.
- Так, дійсно, а що із замком? – підхопили всі.
- Та мер його продав американцям! – пролунало звідкілясь.
- На щастя, проблема із замком вирішена, - промовив мер.
- Вирішена? – здивовано перепитала Емма.
- Так. Графиня, нарешті, зрозуміла, що це не її повноваження і забрала свій позов. Ніхто не має права відібрати у нашого міста його історію та історичні надбання. Замок належатиме місту, і ніхто не має право на нього претендувати.
- Належить місту – означає належить вам! – прокоментувала Емма.
- Ні, шановна пані. Він належить нашому місту, нашим громадянам. Ми можемо пишатися тим, що в нас така історія.
- Пишатися ми можемо, а от побачити замок, навряд, хтось зможе, - продовжила Емма. – Доступ до замку закритий. Туди ніхто не має права заходити, окрім вашої
138
археологічної групи. Хіба ж можна в даному випадку говорити, що замок належить місту.
По майдану пронісся гучний сміх.
- Ми працюємо над замком. Ми вже проводимо ремонтні роботи і можу сказати, у нас це виходить дуже успішно. Колишня влада занедбала археологічні знахідки нашого міста, але ми не дозволимо загинути нашій історії. Я особисто займаюся цією справою, тому і найняв археологічну групу.
- Неймовірно, - прошепотіла Ліна Вікторії. – Які ремонтні роботи? Там нічого не робиться! Замок ледь тримається.
Розштовхуючи натовп, Ліна попрямувала до мікрофону. Віка побігла за нею. Людей було багато і кожен неохоче відходив у сторону, щоб пропустити дівчат.
- Пропустіть графиню! – раптом голосно крикнула Віка.
Всі злякано розступилися, пізнавши Ліну. Натовп замовк і лише де-не-де чулися відгуки: «це іде графиня».
Емма обернулась і побачила за спиною Ліну. Її очі блищали злістю, вона ладна була розірвати мера на шматки за його брехню.
- Будь-ласка, графине, - промовила Емма, і відійшла в сторону.
Мер злякано дивився на цю картину.
- Добрий день, шановна громадо! – голосно промовила Ліна у мікрофон. – Я зараз пройшла цю доріжку через натовп для того, щоб розповісти вам правду. Ніяких ремонтних робіт у замку не проводиться. Замок валиться і, якщо так продовжуватиметься далі, він не простоїть і півстоліття. В замку, дійсно, працює археологічна група мера, та вона має зовсім інше призначення. Вони шукають коштовний камінець графа Полонезького.
- Це неправда! – викрикнув з трибуни мер.
- Пане Фадєєв, коли говорили ви, вас ніхто не перебивав, - промовила Ліна. – Із замку, із вашого замку були вивезені родові картини Полонезьких, Фельченських, Понятовських та інші важливі знахідки. Вони вивозяться, нібито на експертизу, та жодна з картин ще не повернулася назад. Про знайдені заповіти і портрети графів знає лише археологічна група мера. Скільки цих картин було насправді, скільки продали, скільки висить в будинку мера – навряд, вже хтось зможе підрахувати. Ми не знаємо, скільки їх було, не знаємо, скільки їх іще знайдуть і продадуть за безцінь у французькі та польські музеї. Нас відсторонили від нашої історії. Нам закрили до неї доступ.
- Ви чините саботаж, графине! – крикнув мер.
- Це я чиню саботаж? – засміялась Ліна і обернувшись, звернулась до натовпу: – Хто з присутніх знає, де саме знаходиться замок? – голосно крикнула вона. - Скільки чоловік відвідували його? Три чи чотири? І це з півмільйонного міста! Коли ж нарешті тато зможе повести свою дитину і показати їй історію міста? Коли ж, нарешті, вчителька, замість нудного уроку краєзнавства, поведе дітей на екскурсію в замок? Коли ж, нарешті, двоє молодих закоханих людей зможуть проводити свій час не у безкрайніх супермаркетах, гучних дискотеках і обкурених барах. А прийдуть у графський парк, помилуватися природою. Але ж, ні! З усіх боків замок оточений колючим дротом. Його охороняють, туди нікого не пускають. І ви ще смієте глузувати з народу, промовляючи, що замок належить їм!
- Ми не пускаємо туди нікого, бо це небезпечно! Замок може обвалитися.
- Та ви ж проводите там ремонтні роботи! – з сарказмом крикнула Ліна. – Ви два роки ремонтуєте замок, а він досі може впасти на голову. Та за такий час і я б його вже відремонтувала власними руками.
Натовп засміявся.
- Ви, графине, не знаєте, що не все робиться одразу, - промовив мер.
- У вас було немало часу! – крикнув хтось із натовпу.
- Ми не можемо одразу робити ремонт і досліджувати замок, - спробував відбитися Фадєєв.
139
- То ви би краще ремонт робили, замок реставрували, а досліджувати його є кому. Он з університету археології і історії щороку півтори сотні спеціалістів випускається.
- На реставрацію потрібні гроші! – промовив мер.
- Ну це вже нахабство! – крикнула Ліна. – Як ви можете брехати просто в очі своєму місту. Держава виділила вам два мільйони! Де вони? Пане Фадєєв, де вони? Весілля якої з дочок ви зіграли на ці гроші? Чи може, побудували дачу за містом? Де ці гроші? Чому минуло два роки, а замок досі валиться на голови? Де музей, який я маю законне право відвідувати? Чому ж вам так байдуже до всіх нас? Невже цей клятий камінчик дорожчий за культурне виховання школярів, дітей? Господи, та там же стільки території! Можна стільки всього придумати. В кімнатах замку зробити краєзнавці класи. Розказувати учням легенди, повісити назад портрети графів. Господи, та хіба б прогулювали діти такі уроки? А з іншої сторони замку зробити музей. Хай приїжджають люди з інших міст, країн. Найняти гідів, екскурсоводів… А той єзуїтський монастир, який знаходиться в ста метрах від замку. Це ж була перша школа нашого міста. Чому не реставрувати її? Проводити там уроки історії. Виховувати у дітей любов до рідного міста з самого дитинства. І може, хоч тоді вони виростатимуть справжніми патріотами, а не такими, які у нас при владі. А в ботанічному саду можна… Господи, та кому я все це розповідаю…
З очей Ліни потекли сльози. Закриваючи очі рукою, щоб ніхто не бачив, як вона плаче, Ліна пройшла крізь натовп і сіла в таксі.
Натовп шаленів.
- Віддайте графині замок! – кричали обурені люди.
- Віддайте вкрадені гроші!
- Де гроші?
Мер мовчки стояв і дивився у свої листочки. На них не було промови, яка б заспокоїла людей. Мер вийшов з-за трибуни.
- Ці гроші є, - промовив він. – Ніхто не витрачав їх ні на весілля, ні на дачу. Вони лежать, і з тих грошей ніхто не взяв жодної копійки.
- А чому вони лежать? – крикнула Емма. – Чому ці гроші лежать, а не використовуються на користь міста?
Натовп знову заголосив.
- Віддайте місто графині! Може, хоч жити стане краще.
- Хай хоча б замок їй віддасть.
- Віддайте замок!
- Я розумію ваше обурення, - промовив мер. – Після палкої промови нашої графині, і я б кричав те саме. Та на жаль, я не маю права віддати їй замок. Замок належить місту, а не родині графів. Я просто не маю повноважень робити такі подарунки.
Мер на хвилину відійшов в сторону і підійшов до поважного чоловіка, який стояв за кулісами. Поспілкувавшись з ним декілька хвилин, Фадєєв знову зайшов за трибуну.
- Але своє рішення я вже прийняв. Я, а також голова облдержадміністрації, офіційно назначаємо Ліну Висоцьку управляючою та керівником замку. Вона має право наймати будь-який персонал, втілювати будь-які ідеї. Я віддаю їй два мільйони, бо вірю, що вона використає їх з розумом і на благо нашого міста. Я підпишу усі папери, і спробую якнайближче поєднати нашу графиню з її родинною реліквією.
2
Ліна Висоцька зайшла в свій офіс.
- Графине, - швидко вставши зі стільця, промовила секретар.
- Так, Вандо.
- Вам дзвонив мер…
- І що? – не зупиняючись, запитала Ліна.
- Питав, чи влаштовує вас той офіс, який він для вас виділив.
- Звичайно, - впевнено промовила Ліна.
140
- Сказав, що в центрі є ще один і якщо ви захочете, то можете сьогодні ж його подивитись.
- Ні, мене цілком влаштовує цей.
- Добре, - зробивши якусь помітку на папері, промовила Ванда.
- Що ще?
- Ще запитував чи…
Ванда невпевнено подивилась на графиню.
- Чи влаштовує вас той секретар, якого він для вас обрав?
Ліна засміялась. Ванда з надією подивилась на графиню.
- Якщо, ні, - сумно промовила вона, то у мера є ще декілька чудових кандидатур.
- Мене влаштовує, - засміялась Ліна. – Поки що, влаштовує. Якщо ж ти, звичайно, не шпигунка мера.
- Ні, що ви, графине.
- Це добре. І пообіцяй, якщо мер запропонує тобі шпигувати за мною, ти обов„язково мене повідомиш.
- Добре…
- Я не звільню тебе, не бійся. Просто хочу знати, - сідаючи за свій робочий стіл, промовила Ліна.
- Що ви, графине, як ви можете думати таке про мера… Хоча, може, це не моє діло…
- Ти думаєш, я занадто перебільшую?
- Не знаю, - зніяковіло відповіла Ванда. – Але навіщо це мерові? Він перед усім майданом повідомив, що передасть вам гроші та документи на замок. Хіба є в нього причини вам не довіряти?
- Може, й так… Мабуть, я потроху вже з„їжджаю з глузду. Скоро вже манія переслідування почнеться, як у Сталіна. Всіх у чомусь підозрюватиму.
- При вашому становищі це нормально, - промовила Ванда, і знову зазирнула в папірець.
- Щось іще? – запитала графиня.
- Так. Знову телефонував Борис Вакуленко. Заявляв, що він ваш кровний родич.
- Ага, - засміялась Ліна. – Брат і батько в одній особі. Після того, як мені вручили два мільйони і замок, у мене одразу з„явилося дуже багато родичів, а ще більше друзів. Ти не знаходиш?
- Так, це точно, - сміючись, погодилась Ванда.
- Про мене згадали мої шкільні вчителі, колишні сусіди. Усі телефонують, вітають мене з перемогою. Боже, на що вони тільки сподіваються.
- Друзі – це ті, хто не тільки в радості, але і в біді.
- У мене є Емма та Остап. Більше мені ні друзів, ні родичів не потрібно.
- Ще дзвонив ваш чоловік, - посміхнулась Ванда.
- Це можеш одразу пропускати, і навіть, не повідомляти мені.
- Добре. Колосов дзвонив двічі. Просив, щоб ви зв„язалися з ним обов„язково щодо реставрації замку.
- Я вже зустрічалася з ним. Відправиш йому факсом ось ці папери.
Ванда взяла папери.
- А ще дзвонила Олена Карпова. Двадцять сім разів.
- Я не знаю, хто це.
- Я запитувала в неї, та вона не відрекомендувалась. Сказала, що їй потрібна ваша допомога.
- Ясно, про неї мені теж можеш не повідомляти. Мабуть, якась шкільна подруга…
- Ну що там з графинею, пане Фадєєв? – сідаючи навпроти мера, запитав Гордон.
- З графинею? Все добре, - спокійно відповів мер. - Я віддав їй право розпоряджатися замком, віддав їй гроші, організував офіс в центрі міста. Нехай
141
працює. Графиня щаслива, народ тріумфує, і дана ситуація мене повністю влаштовує перед виборами.
- Кава, пане Гордон, - промовила секретар, ставлячи на стіл каву.
- Дякую, - відповів юрист.
- Тут у мене тепер інша проблема.
Гордон узяв в руки каву і зацікавлено подивився на мера.
- Дівчина з археологічного університету провела дослідження військового госпіталю, аж тому, що в Шевченківському районі…
- Я зрозумів, аж там після кінцевої тролейбуса…
- Так, - промовив мер.
- І що там?
- Знайшла в підвалі наслідки комуністичного режиму та плідної роботи НКВС.
- Тобто? - не зрозумів Гордон.
- Сотні трупів… У підвалі… Вона написала листа в обласну раду з приводу цього. Вимагає розслідування та поховання цих людей.
- Хто ж це все захоче розслідувати?
- Я вже віддав розпорядження, - промовив мер. – Мої хлопці покопалися в документах, і з„ясували, що там від тих трупів виникають смертельні інфекційні хвороби. Що той госпіталь колишня влада через це і закрила на карантин.
- Думаєш, вони не знали про сотні трупів у підвалі? – звернувся до мера Гордон. – Я руку дам на відсіч, що знали. Але, мабуть, возитися з цим не спішили.
- Так, - зітхнув мер. – Залишили нам у спадок історичне надбання… От що тільки тепер робити з цими… надбаннями?
- Це ви ще не уявляєте всієї масштабності та критичності ситуації, - промовив юрист. – Знаєте, скільки всього треба, щоб вивести ті трупи звідти?
- А потім ще встановити особу кожного… Це роботи на років тридцять, якщо не більше. А що цікаво, насправді, це нікому не потрібно. Уже від того, що їх поховають чи не поховають нікому легше не стане. І треба було тій дівчині копатися в тому підвалі.
- Пропоную от що, пане мер. П„ять кілограм тротилу і будинок зрівняється з землею.
- Я знаю. Хлопці мені так і пропонують зробити. Кажуть, мороки менше буде. Сказали, що спочатку треба залити підвал бензином і підпалити, а потім уже підірвати.
- Це правильно.
Карла сиділа за своїм столом, гортаючи журнал «Робота для всіх».
- Треба було не кидати Остапа… Щось ми поспішили. Зараз би і роботу гарну мали, і спеціальність продовжували розвивати, а потім би і кар‟єрно виросли. А без нього… Чого добилися? Отримали свої п„ятірки та дипломи, а користі з них небагато. На них і дивитися ніхто не хоче.
- Та не переживай, - клацаючи пультом від телевізора, промовив Максим. – Знайдеш ти роботу. Он я ж знайшов!
- Звісно, знайшов. Треба було вчитися шість років, щоб стати сервісним інженером, - скептично промовила Карла. – А знаєш, що…
- Тихіше, тихіше, - раптово викрикнув Макс. – Мер виступає, може, про замок щось скаже…
Карла без натхнення подивилась на екран.
- Пане мер, - промовила журналістка. – Як зараз просуваються справи з замком?
- Справи просуваються дуже швидко і в правильному руслі, - радісно промовив мер. – Я не помилився, довіривши цю роботу команді графині. Що тут скажеш? Молодь… Вони ідейні, вони працьовиті, натхненні. Надзвичайно велику роботу проводить і археологічна група, яка досліджує замок. Я радий, що в нашому місті молоді не байдужа доля археологічних пам‟яток.
142
- А в мене питання, - продовжила журналіст. – У пресу проскочила інформація, що мерія зацікавилась ще однією пам‟яткою – військовий шпиталь. Розкажіть, будь ласка, яка ситуація з тією будівлею.
- Та будівля має дуже страшну історію. Як і все наше місто, і вся наша країна, цей госпіталь пережив багато злиденних страждань. Студенти археологічного університету дослідили ту будівлю і виявили там наслідки комуністичних злодіянь. Як результат, знайдено тисячі трупів невинних людей. Піднявши історичні факти, археологи з„ясували, що минула влада без усілякого слідства закрила госпіталь на карантин.
- А в чому проблема, чому госпіталь закрили на карантин?
- В повітрі було знайдено таку інфекцію, як трупна паличка, яка спричиняє важкі хвороби, а також смерть.
- Так, це жахливо, - промовила журналістка. – Скажіть, а які дії мерії будуть стосовно даної будівлі?
- Ми вже прийняли рішення! Ми не будемо ховати цю проблему та ігнорувати її так, як це робила минула влада. Я не можу дозволити собі ставити під загрозу життя археологів, а також людей, які проживають на тій території. Тому рішенням мерії нашого міста будівлю буде зрівняно з землею у найкоротші строки.
- Ви вважаєте, це буде справедливо по відношенню до міста та його історичної спадщини? – жваво запитала журналістка.
- Не мені судити, чи справедливе рішення, чи ні, - промовив Фадєєв. – Зараз, найголовніше - це здоров„я нації, і повірте, ця проблема стоїть вище історичної спадщини. Ми не можемо наражати людей на небезпеку, тому що потім, знову ж таки, ми за це відповідатимемо і нестимемо покарання.
- Скажіть, будь ласка, а хто перший зробив це відкриття про лікарню? – запитала журналістка. – Кому ми маємо завдячувати, що в нашому місті не почалася епідемія?
Мер поглянув на свою прес-аташе. Вона похапцем відкрила великий червоний блокнот і передала мерові листок.
Мер поправив окуляри і прочитав:
- Карпова… Карпова Олена Іванівна. Випускниця Археологічного університету.
- Оце так! – заздрісно підхопилась Карла.
Макс вимкнув телевізор.
- Про Карпову тепер все місто дізнається! Неймовірно!
Максим з понурим виглядом сів у крісло.
- Ну скажи, справедливо? Наша робота була найкраща, - не могла заспокоїтись Карла. – Всі про це казали, а в результаті вся слава дісталася графині. А ким би вона зараз була без нас? Ну! Ким? Сиділа би у своїй жіночій газеті та писала бездарні сентиментальні статті для домогосподарок.
- Так, - погодився Макс.
- А ми стільки зробили! А тут – на тобі. Олена Карпова – герой дня! Теж мені, знайшлася. Дослідник! Відмінниця-підлабузник, от хто вона!
- Працюєш, працюєш, а в результаті, вся слава іншим. Ми за Остапа геть усе зробили. Роботу написали, а його запросили у першу археологічну групу. Його, а не нас з нашими талантами.
- Ненавиджу їх усіх, - прошепотіла Карла.
Олена сиділа за столом і пила чай. Леся сиділа навпроти і чистила моркву.
- Я не знаю, що я ще можу зробити, - промовила Олена. – Писала листи у мерію, в обласну раду, міську адміністрацію. Зверталася в газети… Що ще? Стрибнути з даху з написом «Врятую світ»?
- Я, навіть, не знаю, що тобі порадити, - прошепотіла Леся.
143
- Я, як маленький листочок, який відірвався від дерева. Я тільки тепер зрозуміла, яка я, насправді, безсила. Які ми всі безсилі. Ми нічого не можемо зробити, нічого не можемо змінити. Наше рішення приймається за нас тими людьми зверху.
- Ми їх самі для цього і вибираємо, щоб вони потім за нас все вирішували.
- Але як можна було вирішити підірвати госпіталь? Це ж просто неймовірно!
- А на що ти сподівалась? Що вони кинуться ховати кожного за православними обрядами і молитися за його душу?
- Але так і має бути! – крикнула Олена.
- Має бути… Але набагато простіше не возитися з цим госпіталем, а просто його підірвати. Нічого, хай підривають, може хоч на уламках церкву збудують, то не треба буде так далеко їздити у місто. Ця будівля, все одно, без діла стоїть. Хай підривають.
- Але ж там люди!
- Олено, вони мертві, розумієш?
- Ну той що, що мертві. А їхні душі живі!
- Олено, не треба так серйозно все це сприймати. Не треба так серйозно вірити у потойбічне.
- У потойбічне? Але ж ти сама казала, що якщо людину не поховати за правилами, то вона буде мучитися, поневіряючись між людьми, і ніколи не знайде собі притулку. Що це, ніби пекло.
- Це образно, - промовила Леся. – Не потрібно все сприймати так буквально.
Олена зітхнула. Вона обернулась назад і подивилась на діда. Дід мовчки дивився у вікно.
- Діду, хоч ви їй скажіть, що не треба всім цим так перейматися, - промовила Леся.
Дід повернувся і уважно подивився на Лесю. Він підняв руки і швидко показав їй щось на пальцях. Жінка нічого не відповіла і лише сумно посміхнулась.
- Що він вам сказав? – запитала Олена.
- Нічого.
- Ні, скажіть мені. Я ж не винна, що не розумію мови німих.
- Він сказав, що ти – його єдина надія на врятування тих нещасних людей, які загинули в підвалі. Ти єдина, хто може це зробити.
- Остапе, будеш чай? – заходячи на кухню, запитала Емма.
- Можна, тільки без цукру.
- А тобі, Ганно?
- Я собі краще каву зроблю, - підійшовши до плити, відповіла Ганна.
- А мера ми добре налякали, - посміхнувся Остап.
- Налякали? – засміялась Емма. – Та він уже на нас працює. Ти бачив, яке він Ліні приміщення виділив. Такий офіс!
- А де саме? – поцікавилась Ганна.
- Біля площі, недалеко від бібліотеки наукової.
- Ми розбили його вщент! – переможно промовив Остап. – Але головне, що замок тепер в надійних руках. Замок наш!
- Ліна збирається переїхати туди жити, - сумно промовила Емма.
- Це серйозно? – здивувався Остап. – Я чув від неї таке, але вирішив, що то жарт.
- Ні, не жарт. Вона так серйозно захопилась тим замком, що забула про все.
- Може, їй дійсно буде там краще.
- Ліна каже, що буде там щаслива, - промовила Емма. – Вона пише роман про свого графа. Іноді, коли вона думає, то я, навіть, боюся підходити до неї. Вона така зосереджена на роботі...
- Може, їй суджено бути одинокою, - прошепотіла Ганна.
Емма сумно посміхнулась.
- Ганно, а як там підготовка до твого весілля? – запитав Остап.
- Нормально все. Готуємось потрохи. Гроші збираємо...
144
- Ну ти хоч щаслива? – запитала Емма.
- Питаєш... Найщасливіша в світі. Він найкращий.
- Хоч би тобі пощастило, - щиро промовила Емма.
- Мені вже пощастило.
Двері відчинилися і зайшла Ліна.
- Привіт усім!
- Привіт, чого ти так довго? – запитала Емма. – Я вже хвилюватись почала. Будеш чай?
- Довго? Я і так на таксі їхала. Дощ такий на вулиці. Ще й таксист такий придуркуватий попався. Причепився до мене, що закохався. Візитку свою дав, сказав, щоб я дзвонила йому в будь-який час.
- То подзвони, - радісно промовила Емма. – Може, і тобі пощастить. Ганні он як з таксистом пощастило.
- Слухай, а яке було таксі? – запитала Ганна.
- Експрес-таксі.
- То в мене ж там наречений, Ліно, - зраділа Ганна.
- Ну то передай йому, що його співробітники - бабії, - грубо відповіла Ліна.
- А як того таксиста звали?
- Олег чи Іван. Не пам‟ятаю, зараз візитку знайду.
Ліна почала шукати в сумці візитку.
- А який номер у твого таксиста? – запитала Ліна.
- 323, - відповіла Ганна.
- О, знайшла, - вийнявши візитку із сумки, промовила Ліна.
У Остапа подзвонив мобільний.
- Алло, так, Олено, я пізнав тебе. А що сталось? Так, звичайно, я поговорю. Ні, ні, мені не важко. Не вибачайся, все нормально. Мені, дійсно, не важко. Бувай.
- Що там сталося? – запитала Емма.
- Слухай, Ліно, - раптом промовив Остап.
Ліна здригнулась, явно відірвавшись від серйозних роздумів, і нервово кинула візитку назад у сумку.
- Чого ти така злякана? – не зрозумів Остап.
- Ні, я не злякана. Що сталось, кажи.
- З тобою хоче зустрітися одна дівчина...
- Я думаю і не одна, - посміхнулась Ганна.
- Ні, я серйозно, - промовив Остап. – Олена Карпова. Може, ти пам‟ятаєш її, вона захищала роботу про госпіталь.
- Так, я вже згадала, - прошепотіла Ліна.
- Ти зможеш завтра зустрітися з нею.
- Нехай приходить в офіс. Я скажу охороні, щоб її пропустили до мене. А що в неї сталось?
- Не знаю, але повір, щось серйозне. Просто так, за автографом вона б не прийшла.
- Все мені час іти, - промовила Ганна, подивившись на мобільний. – Всім гарно погуляти. Бувайте.
- Бувай, - промовила Ліна.
- Побачимось, - крикнув услід Остап.
Лише Емма мовчки дивилась у вікно, явно чекаючи, коли Ганна, нарешті, вже піде.
- Еммо, щось сталося? - помітивши погляд Емми, стурбовано запитала Ліна.
- Ліно, що було на тій візитці?
- Якій візитці? – не зрозуміла Ліна.
- Навіщо ти придурюєшся? Ти ж розумієш, про що я.
- Навіть, я не розумію, - посміхнувся Остап.
- Візитка, яку ти вийняла з сумки! Там же був номер 323? Правда ж?
- Та я, навіть, не глянула на неї, - виправдовуючись, промовила Ліна.
145
- Навіщо ти брешеш мені? Навіщо брешеш? – відвернувшись до вікна, сумно промовила Емма.
- Ліно, це правда? – злякано запитав Остап. – Ганнин наречений чіплявся до тебе у таксі?
Ліна нічого не відповіла.
- Боже, який жах… Бідна Ганна, - прошепотів Остап.
- Бідна, Остапе, дійсно, бідна, - голосно промовила Емма. – Але не тому, що в неї такий наречений. А тому, що такі не щирі друзі, які ладні зробити все, що завгодно, лише б не сказати правди.
- Еммо, як же я могла їй сказати? – почала виправдовуватись Ліна. – Вона весь час тільки про нього і щебече, який він в неї хороший, який він чудовий. А він же звичайний бабій. Я коли побачила, що візитка з номером 323 і зрозуміла, що в машині був її наречений, то мене просто перемкнуло. Я не знала, що і робити. Я не можу так швидко приймати рішення, принаймні, такі серйозні.
- Так, Еммо, я згоден з Ліною, - погодився Остап. – Сказати їй ми завжди встигнемо. Не треба рубати з плеча. З такими речами не граються. Це кохання.
- А ніхто і не збирається гратися, - промовила Емма. – Чим швидше вона дізнається правду, тим швидше забуде його.
- А якщо не забуде, Еммо, - промовила Ліна.
- Ну я ж забула Руслана.
- Еммо, це ти. Ти – сильна. А ти на Ганну подивись. Та вона, якщо дізнається, то з глузду з‟їде.
- З глузду з‟їде, це ще в кращому випадку, - промовив Остап. – Може бути і гірше. Вона йому пробачить.
- І пробачить Остапе, пробачить, - погодилась Ліна. – А ми лишимось винними, що спробували їх посварити.
- Боже, які ви добрі, - засміялась Емма. – Він її зраджує з кожною дівчиною, яка сідає до нього в таксі. Як ви не розумієте, це не просто черговий хлопець, це Ганнин майбутній чоловік. Він її зраджуватиме все життя.
- Емма, сонце моє, - не стримавшись, крикнула Ліна. - Та всі чоловіки зраджують. Хіба власний досвід не довів тобі це? Всі. Вона кине свого таксиста, знайде іншого. І отримає те саме – тисячі зізнань, обіцянок і присяг, а в результаті – нічого. Розумієш? Так, як і усі жінки. Ми виходимо заміж, бо сподіваємося на щастя. А чоловік одружується, щоб отримати собі безкоштовну служницю, яка пратиме, готуватиме їсти і виховуватиме його дітей, поки він буде робити кар‟єру.
- Здається, у тебе сьогодні був шанс відкрити очі Ганні на все це, - промовила Емма.
- А навіщо? - прошепотіла Ліна. – Навіщо, скажи? Ганна зараз щаслива. Навіщо скорочувати її щастя. Вона, все одно, про все дізнається. Зрозуміє цю жорстоку правду. Але чим пізніше вона дізнається про це, тим довше буде щасливою.
- Чим пізніше дізнається, тим більш боляче їй буде потім, - промовила Емма. – Вона зрозуміє, що витратила найкращі свої роки на жалюгідного бабія, а могла би зробити щось корисне.
Ліна нічого не відповіла.
- Якщо ти не розповіси їй про все це, то я розповім, - продовжила Емма. – І байдуже, якою буде її реакція. Я хочу, щоб вона знала правду.
Ліна сумно подивилась на Остапа.
- Остапе, невже, дійсно, всі чоловіки такі? – промовила вона. - Хіба немає виключень?
- Мабуть, є, - невпевнено промовив Остап.
- Судячи з невпевненого голосу, це явно не ти, - промовила Емма.
- Я не хочу вам брехати, - спокійно промовив Остап. – Я ніколи нікого не зраджував, але думаю, що при деяких умовах міг би зрадити.
- Ну, все ясно, - перебила Емма. – Ти такий, як усі.
- А якби сильно когось кохав, - запитала Ліна, - то, все одно б, зрадив?
146
- Знаєш, Ліно, я безтямно кохаю одну дівчину, - раптом промовив Остап. – Це було кохання з першого погляду. Я настільки кохаю, що думаю лише про неї. Але вона так багато пережила. Стільки болю, зраду коханого.
- Чому ж ти не втішиш її? – запитала Ліна. – Поки вона страждає, завоювати її буде простіше.
- Я знаю. Знаю, що вона повірить мені, бо насправді, вона у відчаї. Та я так боюся, що колись зраджу її, боюся, що вона буде страждати, боюся, що, раптом, колись розлюблю її… Тому мені легше залишатися їй просто другом.
- Остапе, та ти себе послухай! – крикнула Емма. – Ти її безтямно любиш, але боїшся спричинити їй біль через зраду. Та хіба зрадиш ти її, якщо дійсно кохатимеш? Хіба б думав ти зараз про зраду, якби були твої почуття щирими? Вона просто подобається тобі, от і все. А оскільки ти знаєш, як багато вона пережила, то із жалю ти просто не робиш з нею того, що робиш з іншими жінками.
- Ні, Еммо. Я, дійсно, її люблю. Якби я не любив її, то неодмінно скористався б її становищем. А може, навіть, і одружився.
- А потім би неодмінно зрадив! – нервово крикнула Емма. – Все, досить. Піду прогуляюся. Може, в замок зайду, подивлюсь, як там просуваються реставраційні роботи. Бо цього лицемірства не можу більше слухати.
Емма закрила за собою двері.
- Ось така у нас Емма… Принципова, - посміхнулась Ліна.
Остап нічого не відповів.
- Та дівчина, в яку ти безтямно закоханий, це ж вона, правда ж, - запитала Ліна. – Це ж Емма? Та яка багато пережила, і тепер ти боїшся спричинити їй біль?
- Звичайно, - сумно прошепотів Остап.
Ліна сіла у крісло.
- Може, в тебе ще буде шанс довести, що твої почуття щирі.
- Я сподіваюся, - посміхнувся Остап.
- А як там робота з родоводом. Є щось нове?
- Поки що, нічого, - промовив Остап. – Я позавчора зустрічався з Ренатою. Вона сказала, що візьме мене в свою археологічну групу. Я, навіть, не очікував.
- Так це ж чудово. Бачиш, який ти талановитий, - зраділа Ліна.
- Та ну, - понуро промовив Остап. – Просто вона знає, що тепер ти заправляєш замком, і якщо б вона не взяла мене, то ти б могла її просто звільнити.
Ліна засміялась.
- Я показував Ренаті свою дипломну роботу, - продовжив Остап. – Вона сказала, що робота дуже цінна, але єдина проблема – це прізвища Карли і Макса. Ми не маємо права без їх дозволу продовжувати працювати.
- То викупи в них роботу, - запропонувала Ліна.
- Викупити? А хіба так можна?
- Звичайно! Якщо справа в грошах, то я виділю з фонду…
- Якщо справа тільки в грошах, то я і сам вирішу цю проблему. А за ідею дякую. Завтра ж піду до Карли.
Емма зайшла у замок.
- Еммо, дайте мені автограф! – підбігши з папірцем, радісно крикнула Яна.
- Слухай, - засміялася дівчина. - У тебе моїми автографами уже, мабуть, вся квартира обклеєна. У тебе ж уже є… на журналі.
- То я брала у тебе автограф, як у моделі, а тепер ти - справжній громадський діяч. Тебе у всіх новинах показують, про те, як ти графині допомагаєш. Вона назначила тебе управляючою?
- Так. Тільки, поки що, неофіційно.
- Ну це формальність. А у модельний бізнес вертатися не збираєшся?
- Ні, точно ні.
- Чому, більше не цікавить?
147
- Ні, цікавить, - відповіла Емма. – Просто втратила надію щось виграти. Мабуть, щоб стати королевою краси, мало однієї вроди… Треба ще щось.
- Ага, повні кишені грошей. Ходімо, я покажу тобі, що ми сьогодні знайшли.
Емма та Яна спустилися темними коридорами до підвалу. Там було чоловік двадцять. Усі були зайняті однією єдиною справою – обережно розбирали тонку кам‟яну стіну.
- Що за цією стіною? – запитала Емма.
- Щось, - відповіла Яна. – Від цієї стіни відпав один камінець. Ми провели експертизу, і як виявилось, ця стіна побудована на років двісті пізніше, ніж сам замок. Може, це і є потаємна кімната, в якій заховався наш граф.
- Оце так. Треба повідомити Ліну. Вона з глузду зійде.
- Уяви, на що ми натрапили? – продовжила Яна. – Це ж переворот в історії. Ми можемо знайти одну з найцінніших речей у світі.
- Камінець?
- Так, камінець.
Ліна сиділа в своєму кабінеті.
- Ліно, до вас дівчина, - відкривши двері, промовила Ванда. – Олена Карпова. Каже, що ви домовлялися.
- Так, пусти її до мене.
- Точно?
- Так, пускай.
Ванда вийшла за двері і за хвилину в кабінет зайшла дівчина.
Ліна сиділа за столом і не піднімала голови. Олена повільно пройшла по кімнаті і сіла за стіл навпроти Ліни.
- Я намагаюся зустрітися з вами, графине, вже довгий час.
Ліна нічого не відповіла.
- Я прийшла просити вас про послугу.
- Я слухаю тебе.
- Я прийшла просити не для себе, а для мільйонів людей, які загинули під час комуністичного режиму.
- Це похвально, - знизала плечима Ліна.
- Я хочу, щоб ви вислухали мене зараз, але дуже серйозно. Я не божевільно, і все, що я казатиму, дійсно, правда.
- А чому я маю вирішити, що ти божевільна?
- Так думають усі, кому я це розповідаю. Та вам я розповім, навіть, більше. Ви будете першою, графине, кому я розповім дійсно усе.
Ліна уважно подивилась на Олену.
- Ви знаєте, для чого ховають людей?
- Ні, не знаю.
- Коли помирає людина, насправді, помирає лише її тіло, душа лишається жити. Тому і ховаємо в землю ми лише тіло людини, а за душу молимось, щоб вона спочивала на небі. Для цього священик і має провести церковний обряд, після якого душа летить на небо, і дозволено їй повернутися на землю лише два рази: на дев‟ятий та сороковий день. Якщо ж не провести обряд і не помолитися за цю душу, то вона лишається грішною, її гріхи не відпущені їй, і тому на небо вона потрапити не може. Вона лишається блукати серед людей, шукаючи притулку. Душа не може вселитися назад у тіло, бо фізично тіло мертве. Вона нещасна. Життя серед людей – це і є пекло.
- Гарна теорія, - промовила Ліна.
- Графине, ви можете врятувати ці душі, тільки ви.
Ліна скептично підняла брови.
- Той госпіталь, який я досліджувала. Там сотні мертвих людей і неприкаяних душ. Вони забрали мого Назара.
- Я не розумію.
148
- НКВС чинило в підвалі госпіталю свої кровожерливі розправи над невинними людьми. Вони загинули через політичний режим. Не знаю, чи були ті люди винні, та вони досі несуть покарання за свої гріхи. Вони страждають, щоночі блукають госпіталем, шукаючи притулку. За них ніхто не молився, ніхто не справляв обряд.
Ліна здивовано глянула на Олену.
- Це, мабуть, жахливо, - промовила вона. – Хоча, я не дуже тебе розумію.
- Їх треба поховати. Обов‟язково поховати.
- Олено, чому ж ти прийшла з такою серйозною справою до мене? – запитала Ліна.
- А до кого ж мені звернутися?
- До мера! Я не можу віддавати накази. Це ж не мої повноваження.
- Я була у мера. Він віддав наказ спалити вщент будинок, а потім підірвати те, що лишиться. Але ж це не врятує душі тих людей, ви ж розумієте, графине?
Очі Олени наповнились сльозами.
- Той будинок не можна підривати, - шепотіла Олена.
- Я тут безсила, - промовила Ліна.
- Ні, ви не безсила, графине. Мер слухає вас, прислухається до вашої думки.
- Я спробую, Олено, та я нічого обіцяти не можу.
Максим сидів за комп‟ютером. В двері роздався дзвінок. Максим нервово здригнувся. В двері подзвонили вдруге. Максим тихенько піднявся і непомітно підійшов до дверей.
- Хто там? – невпевнено запитав він.
- Мені потрібна Карла! – промовив чоловічий голос за дверима.
- Карла? – перепитав Максим.
- Хіба вона не тут живе? – здивувався чоловік.
- Її зараз немає. А хто ви такий?
- Я - Остап Завацький, її однокурсник!
- А, Остапе, то так би й сказав! – зітхнувши, промовив Макс і відчинив двері.
- Привіт, Максе, а ти що тут робиш? – зайшовши в квартиру, запитав Остап.
- Та ми оце сиділи з Карлою, грали на комп‟ютері, а вона вирішила до магазину сходити. Аж раптом чую – дзвінок. Так зніяковів, думав, батьки її прийшли. Проходь в кімнату, сідай.
Остап пройшов до кімнати і сів на диван.
- А ти чого раптом згадав про нас?
- А я у справах, - промовив Остап. – Я вирішив продовжити дослідження замку, продовжити нашу спільну роботу, тому і прийшов!
- А в чому ж справа? – не зрозумів Макс.
- Я хочу викупити роботу у вас. Як би то точніше сказати? Купити повні авторські права на неї, щоб я міг без вашого дозволу будь-що дописувати, міняти…
- А-а-а, ясно, - задумався Макс. – І скільки ж ти пропонуєш?
- Ну, скільки скажете…
- Це цікаво! В принципі, ідея непогана…
- Ти згоден?
- В принципі, не проти, - невпевнено промовив Максим.
- А Карла, як думаєш, вона погодиться? – з надією запитав Остап.
- Оцього сказати не можу, - відповів Макс. – Вона трохи зла на тебе…
Остап посміхнувся.
- Це хто ще має сердитись, - впівголоса промовив він.
Макс зніяковіло подивився на Остапа.
- Ти пробач нас, Остапе, за те що ми так вчинили. Мабуть, не треба було такого робити. Треба було пошукати інший вихід із ситуації.
- Та, - махнув рукою Остап.
В дверях повернувся ключ і відчинилися двері. Остап і Максим завмерли. В квартиру зайшла Карла. Побачивши Остапа, вона на секунду зніяковіла, але за мить прийшла до тями.
149
- Остапе! – іронічно промовила вона. – Яка бажана зустріч!
- Привіт, Карло, - встаючи з дивану, промовив Остап. – Радий тебе бачити.
- Я теж дуже рада бачити тебе, - продовжила іронізувати Карла. – Дуже рада, що в твоєму важкому житті, наповненому громадською роботою разом із графинею та моделлю-невдахою, знайшлася хвилинка і для такої скромної квартирки, як моя.
- До чого тут графиня? – засміявся Остап.
- До чого? Ну як же. Хіба ж не вона поклопотала, щоб тебе взяли в першу археологічну групу? Ти тепер один із кращих там, правда ж? Робиш улюблену справу, а тобі ще й гроші платять за це. Ще й не малі. Гарно так жити? Освіту отримав завдяки батькові, роботу завдяки гарним зв‟язкам.
- І ти б отримала роботу завдяки зв‟язкам, якби не розкидалась друзями направо-наліво, - впевнено відповів Остап.
- Які ж це в мене такі друзі? – засміялась Карла. – Ти? Чи може, графиня? Хто?
Остап відвів погляд.
- Остапе, мабуть, ти! Ось і в гості прийшов! Хочеш запитати, як у мене справи, чи може, мені допомога якась потрібна.
Остап мовчав.
- Чого ти мовчиш? Кажи! Кажи, чого приперся. Чи ти думаєш, я повірю, що тебе цікавлять мої справи!
- Я хочу купити нашу роботу, - промовив Остап.
- Нашу? – іронічно перепитала Карла. – Максе, я не розчула. Він сказав НАШУ? Остапе, може, МОЮ? Ти хочеш купити МОЮ роботу. Ту, яку я ночами писала на своєму комп‟ютері, ту яку я редагувала, друкувала на цьому принтері!
- Я не винен, що ти здатна тільки на те, щоб на комп‟ютері друкувати, - злісно прошепотів Остап. – Мої заслуги набагато більші, ніж твої. Якби не я, тобі б не було, що друкувати. Бо всі дослідження провів я. Я один!
- Ах так, - прошипіла Карла. – Добре. Купляй! Купляй, Остапе. Десять тисяч доларів – ось моя ціна!
- Ти що, з глузду з‟їхала? – засміявся Остап. – Які десять тисяч?
- А що, у графині нема таких грошей? А як же два мільйончика? Чи графиня їх вже розтратила? Як шкода! Доведеться, Остапе, тобі якось перебитись. Може, квартиру продай, чи кредит візьми.
Остап кулею вилетів з квартири. Не чекаючи ліфту, збіг сходами вниз на вулицю, і сів у свою машину.
- Ну що там? – запитала Емма.
- Вона… Вона… Я вбити її ладен був.
- Кого? Карлу? – перепитала Емма.
- А кого ж іще, - важко дихаючи, промовив Остап. – Макс без вагань погодився. Розумієш? А вона…
- Сказала, що не продасть?
- Якби ж то, - засміявся Остап. – Назвала ціну десять тисяч!
- Як швидко можна в друзях розчаруватися, - промовила Емма. – Ще місяць назад вона б тобі її безкоштовно віддала.
- Іноді так помиляємось в людях, віримо їм, довіряємо. Якби ж тільки знати, що саме ми робимо, що вони нас зраджують.
- Може, давай я з нею поговорю? – запитала Емма.
- Ти? А що ти їй скажеш? – без ентузіазму промови Остап.
- Ну знаєш… Жінка з жінкою завжди може знайти спільну мову… Ми жінки не рішаємо все кулаками. Ми думаємо, що сказати, обдумуємо кожен крок. Розумієш?
- Ну, не знаю, чи з цього щось вийде…
- Думаю, гірше не буде, - відкриваючи двері машини, промовила Емма.
Вона спокійно піднялася на четвертий поверх і подзвонила в двері.
- Відчинено, - крикнула Карла, впевнена, що це Остап.
Емма відчинила двері і мовчки зайшла у квартиру.
150
- О-о-о, Еммо, - промовив зніяковіло Максим. – Ти до Карли?
- Так, - кивнула головою Емма.
- Я тоді піду, - промовив Максим. – Бувай, Карло. Завтра побачимось.
- Бувай, Максе.
Макс зачинив за собою двері. Карла встала з дивану і зі скептичною посмішкою підійшла до Емми.
- Ого, до нас завітала зірка телебачення! – засміялась вона в лице Еммі. – Скажи, а є хоч один випуск новин, в якому не показують, як багато ти і твоя графиня зробили для нашого міста?
Карла не встигла більше нічого промовити, бо в цей момент Емма схопила її рукою за горло, і з усієї сили притиснула до стіни.
- Пусти мене, - ледь дихаючи від шоку, прошепотіла Карла.
- Слухай, ти! – впевнено почала Емма. – Я тобі не твої одногрупники, не Максим, і не Остап, і слухати твої дурні балачки не збираюся. Я прийшла у справах! Тому прикрий рота і слухай мене уважно. Ти продаси нам роботу, яку ви написали втрьох.
- Нізащо! – викрикнула Карла.
В цей момент Емма сильніше притисла Карлу до стіни.
- Продаси, - промовила Емма. – Ми дамо тобі за неї дві тисячі гривень, і ти з радістю погодишся. Зрозуміла?
Карла мовчала.
- Якщо ж ти відмовиш мені в такій простій і зовсім не важкій для тебе послузі, то я підговорю Остапа, і він подасть на вас в суд, за те що ви не вписали його першого разу в автори роботи. А в суді ми доведемо, що всю найкропіткішу роботу провів Остап, і що ви, взагалі, не маєте права бути співавторами. Тоді у вас заберуть авторство, а це значить, що ви не виконали завдання на магістра, і університет попросить повернути вас ваші червоні липові дипломчики.
- Та пусти ж мене, нарешті, - відштовхнувши Емму, промовила Карла.
Емма спокійно підійшла до дверей.
- Завтра о десятій ви з Максимом прийдете в юридичну контору на Михайлівській і підтвердите свою згоду підписами.
- Чому ти так впевнена, що суд доведе, що ми нічого для цієї роботи не зробили? Я власноруч знайшла п‟ятьох кандидатів, які могли бути графського роду.
- Мила моя, - засміялась Емма. – Я читала твою роботу. Про цих п‟ятьох кандидатів в магістерській роботі рівно два речення. Чудово! Винаймеш адвоката і в суді з вогнем в очах доведеш, що ці дві строчки, дійсно, належать тобі. Ми не заперечуватимемо.
Карла підійшла до балкону, не повертаючи погляд.
- Не сміши людей, Карло, тебе засміють у суді разом з твоїми адвокатами. Краще отримай хоч щось за свої безсонні ночі друкування на комп‟ютері.
- Я не лише друкувала! – крикнула Карла.
- Лише друкувала, - вперто промовила Емма. – Друкувала чужі думки…
Емма відкрила двері і востаннє подивилась на Карлу.
- Вирішуй, Карло, або завтра в десять, або…
- Я прийду, - тихо прошепотіла Карла.
Емма зачинила двері і попрямувала на вулицю.
Внизу її чекав Остап. Від хвилювання він вийшов з машини і вже ладен був бігти слідом за Еммою на четвертий поверх.
- Ну що? - побачивши подругу, нервово запитав він.
- Все добре, пішли до машини, - сміючись, промовила Емма.
- Що вона сказала? – не міг вгамуватись Остап.
- Вона прийде завтра о десятій в нотаріальну контору та підтвердить свою згоду продати авторські права. Готуй договір у нотаріуса.
- А за скільки?
151
- Дві тисячі, - промовила Емма, сідаючи в машину.
- Доларів?
- Що? А ні, що ти. Гривень, звичайно!
Остап завів машину.
- Ти - диво, - захоплено промовив Остап. – Якихось десять хвилин, і вона біля твоїх ніг.
- Ну… Так, - сміючись, погодилась Емма.
- Правду ти сказала! Чоловіки не правильно чинять, що вирішують все силою та погрозами. Ви жінки вирішуєте все мирно, а значить, з розумом.
Емма відвернулась до вікна, ледь стримуючись від сміху.
- От я прийшов до Карли, не зміг втриматися від грубості та нахабства, тому і не добився нічого, а ти зі своїм жіночим підходом переконала її розумом.
- О-о-о, так і було…
Машина під‟їхала до офісу графині. Остап та Емма вийшли з машини.
- Зайдеш до нас в гості? – запитала Емма.
- Та ні, якось іншим разом, - відмовився Остап. – Треба ж до нотаріуса забігти, підготувати ці документи на завтра.
- А-а-а, ну ясно. Добре тоді…
- Бувай, Еммо, ще раз дякую за таку послугу. Я – твій боржник.
- Ну розплатишся якось потім, - засміялась Емма.
Машина Остапа поїхала.
Емма піднялася на другий поверх.
- Привіт, Вандо. Ліна у себе?
- Так, проходь.
Емма відчинила двері. Ліна сиділа на столі і жувала ковпачок з ручки.
- Графине, а ви ні трохи не змінилися, - промовила Емма. – Який би статус вам не присвоїли, ви все одно жуєте всі ковпачки.
Ліна засміялась.
Емма сіла за стіл і продовжила:
- Треба буде тобі металічну ручку купити.
- Ні, ні, тільки не металічну, - заперечила Ліна. – Мені з металічними думається погано.
- Ага, бо гризти нема що.
Ліна засміялась.
- Як справи?
- Нормально, - промовила Емма. – Завтра Карла та Максим передадуть магістерську роботу Остапові, як інтелектуальну власність.
- Це добре.
- Тепер він зможе допрацьовувати, змінювати цю роботу, як захоче. І всі гонорари за проведену роботу ділитиме лише сам із собою. А в тебе що?
- Сьогодні свято! Вся ліва частина замку реставрована та готова до відвідувачів.
- Та ти що?
- Так! Сьогодні архітектори почали роботу над правою частиною. Скоро наш замок розквітне.
- Це добре. А що там садівники, яких я найняла? – запитала Емма.
- Працюють. Я була сьогодні в замку, бачила їх. Вони розробили там невеличкий проект, хочуть засадити порожні землі молодими деревами, а навколо замку якимись кущами. А від воріт до входу планують прокласти асфальт.
- Та хай би швидше вже, - промовила Емма. – За такі гроші, як ми платимо, можна було вже пустелю в Африці засадити. Треба буде навідатись до замку, трохи покерувати там.
- Ти - молодець! – промовила Ліна. – Не знаю, щоб я без тебе робила.
- Та ну тебе…
152
- Серйозно. У мене в голові лише ідеї, а ти так майстерно їх втілюєш в життя. Без тебе я б ніколи всього цього не добилася і не організувала.
- Ну, може, я теж там по крові яка-небудь графиня. Просто невідомого роду, - засміялась Емма.
- Шкода, що ти не стала графинею, - промовила Ліна. – Я не хотіла, щоб так сталося…
- А це що? – дивлячись на листочок на столі, запитала Емма. – Олена Карпова, телефон 3303… Це хто?
- А-а-а, це теж одна дівчина… Вона досліджувала госпіталь… Вона вчилась разом з Остапом.
- Ясно, - незацікавлено промовила Емма.
- До речі, треба подзвонити меру. Дякую, що нагадала.
- А що там за проблема з нею?
- Вона досліджувала госпіталь і знаєш…
- Який госпіталь?
- Той що аж за містом. Знаєш кінцева тролейбуса восьмого. І вздовж лісу ще їхати десь годину. Там ще село якесь…
- Я зрозуміла, де це. Там ще будинок правосуддя десь є.
- Так, колись був. Здається, зараз замість нього театр.
- Ну може. І що з госпіталем?
- Вона знайшла в підвалі рештки людей, які загинули в результаті репресій в тридцяті роки. Їх там тисячі.
- Тридцяті роки? – здивувалась Емма. – Та вони мали там давно перегнити. Стільки років пройшло! Хіба з них не мали одні кісточки лишитись?
- В тому то й біда, що не кісточки, - промовила Ліна. – Підвал вологий, батареї не працюють. Вся будівля гниє. А разом з нею і люди…
- Жах…
- Через це гниття почалися в тому госпіталі інфекційні хвороби. Будинок на карантин закрили. А тепер мерія хоче позбутися цього будинку. Хочуть підірвати його.
- Там же люди! – викрикнула Емма.
- Але ж вони мертві, - здивувавшись, пояснила подрузі Ліна.
- Ну то й що.
- Та ні, нічого.
- Ні, так не можна, - промовила Емма. – Підривати – це не вихід.
- Я знаю, Олена теж про це говорила, - сумно погодилась Ліна.
Емма задумливо подивилась у вікно.
- Треба дезінфікувати все приміщення…
Ліна уважно подивилась на Емму. Дівчина продовжила:
- Потім спробувати висушити підвал і весь госпіталь. Потім ще раз дезінфікувати. І тільки після цього розпочинати поховання людей.
- А де ж ми гроші такі візьмемо? На поховання, на дезінфекцію? Може, в мера попросити?
- Ні, мер не дасть! – впевнено промовила Емма.
- Чому ти так думаєш?
- Бо мер жаднючий! Якщо він прийняв рішення зрівняти будинок з землею, то це лише через те, що на це піде найменше грошей. Я подумаю. Де можна взяти гроші?.. Я подумаю і потім тобі скажу.
Був ранок. Машина Остапа під‟їхала до нотаріальної контори.
Біля входу вже стояла Карла та Максим.
- Можна було б хоча б не запізнюватись, - з-під лоба промовила Карла.
- Ну вибач, - посміхнувся Остап.
153
Всі зайшли в кабінет юриста. Юрист вийняв з чемодану якісь документи і роздав їх усім присутнім.
- Де треба підписатись? – запитала Карла, навіть, не дивлячись, що написано в документі.
- На кожному папері, - відповів юрист, - і в кінці напроти свого імені.
Карла підписалася. Максим зробив те саме.
- Ось гроші, - крикнув вслід Остап.
- Залиш їх у подарунок своїй божевільній подружці, - крикнула вже за дверима Карла. – Нехай буде їй на лікування в психіатричній лікарні.
- Добрий день, шановні телеглядачі. Я рада вітати вас на нашому каналі, - промовила журналістка. – І сьогодні ми завітали не будь-куди, а в найбільш історичне і найпопулярніше (в силу останніх подій) місце – в замок графа Полонезького, куди нас люб‟язно запросила Емма Красовська. Доброго дня вам, Еммо.
- Добрий день, - промовила Емма в камеру.
- Наскільки я знаю останнім часом ви ведете всі справи, пов‟язані з реставрацією замку. Скажіть, будь ласка, на якому етапі зараз знаходиться замок і як скоро наші телеглядачі зможуть відвідати його самостійно, а не з допомогою телекамер?
- Рада повідомити усім, що ліва частина замку повністю готова до відвідувачів та туристів. Фундамент укріплено, стіни відновлені, верх реставровано, і я сама можу поручитися, що жодному з відвідувачів нічого на голову не впаде, - з посмішкою промовила Емма.
- Це чудово! Ліва частина готова. Я так розумію, що на реставрацію правої частини теж треба буде немало часу.
- Ні, - заперечила Емма. – Насправді, права частина набагато простіша, ніж ліва. Всі основні зали знаходяться в лівій частині, і над ними, дійсно, треба було багато працювати. В лівій частині лише маленькі кімнати, кухня. Вони непогано збереглися, так як укріплювалися пізніше, ніж замок. Тому роботи буде набагато менше.
- Це радує. А як справи з бібліотекою?
- Відкриття бібліотеки – це надзвичайно важлива знахідка, - промовила Емма. – Мабуть, найважливіша за останні декілька років для нашого міста. Саме приміщення вже реставровано і знаходиться в прекрасному стані. Над реставрацією книг зараз працюють найкращі спеціалісти. Вони не лише повертають книгам попередній вигляд, але і вивчають, намагаючись знайти більше розгадок до таємниць замку.
- А як щодо маленьких кімнат? – запитала журналіст. – Графиня неодноразово заявляла, що збирається поселитися в одній із них. Еммо, скажіть, чи не жарт це? Як ви можете прокоментувати слова Ліни Висоцької?
- Так, це правда. Графиня живе цією історією, цим замком, і, дійсно, збирається поселитися в одній із кімнат, та що біля бібліотеки.
- Я так розумію, що всю організаційну роботу виконуєте ви, а чим же займається сама графиня?
- Так, організаційною роботою, справді, займаюся я, і сподіваюся, що в мене це виходить непогано. Але графиня виконує роботу набагато більшу, ніж усі ми. Вона досліджує свій родовід, вивчає усі матеріали, пов‟язані з замком. Я думаю, її дослідження та думки мають набагато більшу вагу, ніж вся та організаційна робота, яку проводила я.
- Мені здається, що багато хто волів би бачити графинею саме вас, - посміхнулась журналістка.
- Я знаю, що багато хто критикує Ліну Висоцьку, - промовила Емма. – Я неодноразово читала різні там вислови в жовтій пресі. Можу сказати лише одне: хіба можна засудити людину, за те що вона не публічна, і не вихваляється на все місто проведеною роботою. Ви всі зможете оцінити її працю після опублікування
154
робіт. Зараз вона працює над створенням роману, в основу якого ляжуть реальні історичні факти з життя графа. Це буде не лише внесок в історію нашого міста, це буде величезний внесок в світову бібліотеку. А щодо тих людей, які хотіли би бачити графинею мене, то я думаю, що не розчарую їх. Насправді, я теж маю не просту родову історію. І дуже сподіваюся, що мої батьки теж були із знатної родини. Зараз один з видатних археологів нашого міста і мій хороший друг Остап Завацький досліджує мій родовід, і думаю, дуже скоро ви і мене зможете привітати з новим статусом і блакитною кров‟ю.
- Я думаю, місто і так вдячне вам за вашу роботу. Скажіть, а чим буде займатися ваша реставраційна компанія після закінчення роботи в замку?
- Пам‟яток в нашому місті дуже багато, до того ж перша археологічна група вже отримала декілька замовлень із сусідніх областей. Але першорядну роль, звичайно, зіграє робота над військовим шпиталем.
- Еммо, я так розумію, це той шпиталь, де було знайдено тисячі жертв комуністичного режиму?
- Саме так…
- Наскільки я знаю, мерія прийняла рішення підірвати дану будівлю.
- Ні, - вперто промовила Емма. – Я сама власноруч не дозволю цього зробити. І якщо треба буде, чергуватиму там день і ніч, і підірвати госпіталь можна буде лише зі мною.
- Чому така жертва, Еммо?
- Там тисячі людей, які потребують поховання. Ми не можемо просто позбутися їх будь-яким найдешевшим методом, це не правильно. Ми маємо виявити повагу до них. Вони всі герої, всі жертви. Ми маємо поховати їх з почестями, а не підірвати, як звал сміття.
- Я думаю, на це потрібні немалі кошти…
- Так, я вже почала збір коштів. Ми сподіваємося на благочинність та розуміння. Раді, що великими коштами нам допомогла графиня Ліна Висоцька, яку, звичайно ж, не оминула така серйозна проблема. Багато хто з населення перераховує гроші до нашого благодійного фонду. Це не великі гроші, але нам потрібні і вони. Ми просимо всіх, кому не байдужа дана проблема, звертатися в центральний офіс нашої організації.
- Ну що ж, - промовила журналістка. – Ми впевнились, що хороші справи досі робляться від душі, що ще є в цьому світі просто небайдужі до чужих проблем люди. Дякуємо Еммі, що запросила. На цьому наша передача вичерпана. До побачення.
- Все, камера вимкнена? – з полегшенням зітхнувши, запитала Емма.
- Так, - відповіла журналіста, вийнявши сигарету. – Будеш?
- Ні, що ти, я не палю, - відповіла Емма. – Ну що ж, робота зроблена.
- Думаєш, подіє? – з цікавістю запитала дівчина.
- Що, передача? – не зрозуміла Емма. – Звичайно, подіє. Не знаю, як там на населення, а на мера точно має подіяти. Хай трохи потрусить кишені для громадської справи.
Остап сидів у своїй кімнаті і дивився телевізор. «Яка ж розумна ця Емма Красовська», - думав він, гортаючи свою магістерську роботу. Чи приймає вона хоча б якісь неправильні рішення? Мабуть, ні.
Чому життя не дало їй цього дурного графського титулу, щоб вона могла спокійно працювати і втілювати свої ідеї в життя. Виходить, що якби вона випадково не познайомилась з Ліною Висоцькою, і не стала її найкращою подругою, то ніхто б ніколи не дізнався, яка вона, насправді, розумна.
Остап відкрив додатки роботи і розгорнув схеми замку. Їх було декілька: схема всього замку, схеми окремих кімнат, бібліотеки. Карла постаралася на славу. Ось ще одна схема всього замку.
155
Остап знову уважно подивився на першу схему. Навіщо в роботі дві ідентичні схеми?
Остап акуратно роз„єднав скріпки, які зшивали роботу, і вийняв обидві схеми.
Схеми були ідентичні, хоча, ні, майже ідентичні. В одній з південного боку стіни виступала маленька кімната.
- А-а-а, - радісно промовив сам до себе Остап. – Це ж кімната графа!
Дійсно, це була та загадкова кімната графа.
В двері почувся дзвінок. Остап ліниво відірвався від своїх схем і підійшов до дверей.
- Хто там?
- Остапе, це Ліна.
- Ліночка, - радісно промовив Остап. – Заходь.
- Ти говорив з Еммою? Коли вона буде? – роззуваючись, запитала Ліна.
- Я дзвонив їй хвилин з десять назад, - промовив Остап. – Вона ще була на роботі. Але казала, що скоро буде їхати.
- Це добре, - промовила Ліна, пройшовши в кімнату.
- Проходь, сідай.
- Що це ти таке розглядаєш? – помітивши схеми замку, запитала Ліна.
- Це? – перепитав Остап. – Сідай, розкажу. Тобі буде цікаво.
Ліна сіла поруч з Остапом і уважно поглянула на малюнки.
- Дивись, це схема замку, яку зробили археологи місяці два назад. Вони виміряли кожен кусіньчік замку і нанесли його на карту. А це схема, яка була знайдена на стіні одного з коридорів. Вона була видряпана гострим предметом на стіні замку. Її вік набагато більший і прирівнюється приблизно до віку самого замку. Мабуть, це слуги графа зобразили її на стіні, щоб не загубитися в темних заплутаних коридорах.
Ліна зацікавлено взяла обидві схеми і наклала їх одна на одну.
- Вони різні? Чи мені здається?
- Ні, не здається. На цій схемі зайва ось ця кімната.
- Так, я вже чула цю історію про кімнату. Як думаєш, де вона ділася?
- Може, її розвалили під час війни? Не знаю…
Ліна підійшла до вікна, приклала обидва листа до скла, і зосереджено подивилася.
- А знаєш що? Може, ця кімната є, просто її ніхто не бачить…
- Було б прикольно, - посміхнувся Остап. – Зможеш використати це в романі.
- Ні, навіть, не так, - промовила Ліна. – В цю кімнату може зайти лише людина роду Полонезьких.
- Тобто, ти? – посміхнувся Остап.
- Так.
- Але ж ти була в замку, і не бачила ніяких дивних дверей, - посміхнувся Остап.
- Це дрібниці, - промовила Ліна.
Вона дістала з сумки блокнотик, ручку, і швиденько записала свою нову ідею.
Почувся дзвінок в двері
- А ось і Емма! – радісно промовила Ліна.
- Та ні, це не може бути Емма. Вона, коли дзвонила, то була ще біля замку. За цей час, мабуть, і на літаку б не встигла долетіли.
- Хто там? – підбігши до дверей, запитала Ліна.
- Це Ганна, - пролунала відповідь за дверима.
- О, Ганно, заходь, - весело промовив Остап.
- Ти вчасно, зараз прийде Емма.
- Дякую, - закриваючи за собою двері, промовила Ганна. – Я на пару хвилин.
- До речі, Емма привезе тортик, - весело промовив Остап. – Тому краще швидко не тікай.
Ліна дописала в блокнот якісь записи і відклала його в сторону.
- Ну розповідай, що в тебе сталося? - запитала вона. – Бо я ж бачу, що щось вже не так.
- З чого ти взяла, ніби щось не так, - перепитала Ганна.
156
- Та. Інтуїція журналіста.
- Просто якось дивно. Мій таксист попросив весілля відкласти. Каже, треба ще грошей назбирати.
- Йому ще мало? Скільки ж йому треба? – запитала Ліна.
- Не знаю… А ще вчора…
- Що вчора?
- Знайшла іграшку в його машині… Машинка маленька без одного колеса…
- Ого! – зітхнула Ліна. – І як він це пояснив?
- Ніяк, - відповіла Ганна. – Я в нього не питала…
- Ясно, - стиснувши губи, промовила Ліна.
- Просто чомусь згадала Нонну. Вона ж наворожила, що в нього дитина і дружина…
- Яка дружина, Ганно? - перебив Остап. - Ти ж казала, що він паспорт тобі показав. Сама казала, що він не одружений.
Ганна мовчала.
- Ганно, ти ж сама це казала. Хіба, ні? – перепитала Ліна. – Ти бачила його паспорт?
- Він показував, але я не бачила…
- О Боже, Ганно, - зітхнув Остап.
- Я… Просто я плакала. Сказала йому, що ворожка мені наворожила, і я все знаю. А він паспорт вийняв, казав, що зараз покаже, що не одружений. Але я і так йому повірила…
- Ясно, - зітхнула Ліна.
- То попроси його хай ще раз покаже.
- Не хочу.
- Ганно…
- Не знаю, що мені робити.
- Краще поговори з ним, - промовив Остап.
- А може, не варто. Може, це просто мої вигадки. Чи в праві я відміняти весілля тільки через те, що машинку дитячу знайшла? Та її міг якийсь пасажир лишити.
Остап і Ліна переглянулися. Ганна сіла на крісло і взялася руками за голову.
- Зараз він за мною заїде, і я не знаю, що йому сказати, як себе вести.
Ганна встала і подивилася у вікно.
- Он його машина вже під‟їжджає. Що ж мені робити?
- Ганно, заспокойся, - тихо промовила Ліна.
- Хай би вже Емма по-швидше прийшла, - промовив Остап. - Може, вона хоч щось путнє порадила б.
- Мабуть, не буду нічого йому казати, - промовила Ганна. – Зроблю вигляд, ніби все добре. До того ж, може, все, справді, добре. Може, ця машинка…. Зовсім… Не знаю.
Остап з надією подивився на Ліну, сподіваючись, що вона відкриє Ганні очі на її коханого. Та Ліна лише сумно дивилася у вікно.
- Слухай, - ледь чутно промовив Остап. – Ганно. Ти краще не вір йому… тому таксисту. Просто одне діло чи збрехав він тобі про одруження та сина. А друге, те що він…
- Що він? – не зрозуміла Ганна.
Остап знову подивився на Ліну.
Ліна, нарешті, встала зі стільця, підійшла до Ганни і невпевнено промовила:
- Пам‟ятаєш, того таксиста, який до мене чіплявся?
- О боже… Той безсоромний бабій – то мій майбутній чоловік? – крикнула Ганна.
- Так…
Ганна почала сміятись. Було не зрозуміло, про що саме вона думала в той момент. Але її веселий сміх просто лякав.
Ганна встала і підійшла до вікна.
- О-о-о, - радісно промовила вона. – Он мій коханий приїхав! Піду поспілкуюся. «Поворкую!»
157
Вона вибігла з квартири і спустилася сходами вниз.
На вулиці біля машини стояли Дмитро та його друг Віктор.
- Чого вона так довго? – нервував Віктор.
- Ти ж знаєш жінок… Поки про те, про це поговорять, - посміхнувся Дмитро.
- Привіт, - намагаючись виглядати спокійною, промовила Ганна.
- Привіт, кохана.
- Привіт, Ганно, - промовив Віктор. – Дмитре, в машині тебе почекаю.
- Добре. Ходімо пройдемося, - запропонував Дмитро.
- Було б непогано.
Ганна та таксист відійшли від машини.
- Як у тебе справи? – запитав Дмитро.
- Дмитре, я не хочу тягнути резину. Давай одразу на чистоту.
- Ти про що?
Ганна сіла на лавку і подивилась в очі Дмитру.
- Я помітив, що ти сьогодні якась не така, тому і запитав, як у тебе справи.
- У мене все добре… Окрім того, що єдиний чоловік, якого я колись кохала і за якого збиралася заміж, одружений і в нього дитина.
- Яке одружений? Яка дитина? Кохана! Це знову та ворожка? Знову вона зі своїми віщаннями?
- Ні, - вперто відповіла Ганна. – На цей раз не ворожка, на цей раз факти.
- Та які факти, Ганно, я ж паспорт тобі показував. Тобі цього не досить?
- Знаєш що, Дмитре, остогидла мені твоя брехня! Ти користуєшся тим, що я довірлива, наївна. Правда ж, легко з такими дівчатами спілкуватися? Лапші на вуха навішав, а вона й раденька! Але з мене досить. Добре, що в мене подруги є, друзі. Які мене підтримують і допомагають мені очі відкрити.
- Мила, та вони просто заздрять нам.
- Звичайно, заздрять. Особливо Ліна Висоцька! Коли ти в таксі до неї безсоромно чіплявся, то вона одразу в тебе закохалася! І тепер безтямно мені заздрить! – іронічно промовила Ганна.
- В якому таксі? Яка Ліна? Боже, про що ти говориш? Я твою Ліну ніколи в житті не бачив.
- В тому то й проблема, що не бачив. Якби був знайомий з нею, то знав би, що вона - моя подруга і, навряд, чіплявся до неї.
- Ну все, з мене досить! – крикнув Дмитро.
- Ні, коханий, не досить! Ти мене до кінця дослухаєш! Набридло бути такою хорошою, спокійною. Всіх любити, всім довіряти! А ви об мене ноги лише витираєте!
- Я не витираю об тебе ноги. Твої подруги брешуть.
- Брешуть? А візитка твоя звідки ж в Ліни?
- Та господи, Ганно, мої візитки легко можуть опинитися в будь-якій машині.
- Все, досить брехні. Я розчарована. Ти - моє перше кохання. Перше і останнє. Більше я кохати так не буду. Бо всі чоловіки - безсоромні бабії. Ви не можете вгамуватися, отримавши одну жінку. Вам усі потрібні.
- Я шокований, - шепотів Дмитро. – Це я безсоромний бабій?
- Все, прощавай, мені час іти до моїх подруг. У нас сьогодні свято – День похорону ВСІХ чоловіків.
- Ні, - схопивши Ганну за руку, крикнув Дмитро. – Тепер ти мене послухай. Нехай день похорону трохи зачекає.
Ганна скептично подивилася на Дмитра.
- Знаєш, що я хочу тобі сказати, - знервовано крикнув він. – Ти і твої дурні подруги мені остогиділи. У тебе власної думки немає! Тобі або Ліна сказала, або Емма порадила, або Остап підказав. А що в твоїй голові, Ганно? Що там? Порожньо? Тобі подруги нагородили про мене бозна-що. А ти подумай своїм розумом! Та
158
навіщо ж мені чіплятися до когось в таксі, якщо я одружитись тобі пропоную. Хіба б я одружувався, якби мені ще хтось треба був?
- Ти ж відмінив весілля, - крикнула Ганна.
- Не відмінив, а відклав… Щоб грошей назбирати, щоб ми могли не лише весілля відгуляти, але і у подорож поїхати. Це сюрприз мав бути, тому я тобі і не говорив. Але хіба потрібні тобі мої сюрпризи? Хіба для таких жінок, як ти і твої подруги, взагалі, варто щось робити? Ви ж ніколи не оціните. Ніколи. У вас всі чоловіки - бабії, всі ненормальні, всі нечесні, не щирі… А знаєш, дійсно, іди до своїх подруг, бо ти їх варта. Ти така, як вони. Плачетесь одна одній про нещасне кохання, яке ви самі собі і вигадали! Вір своїм подругам, а не мені.
Ганна сумно посміхнулась. Вона встала з лавки і попрямувала у під‟їзд.
Дмитро довго дивився їй вслід.
- Ви посварились? – запитав Віктор, який непомітно підійшов ззаду.
- Так, - відповів Дмитро. – Я сьогодні з‟ясував для себе, що я - безсоромний бабій. І що я чіплявся до якоїсь її подруги у таксі.
- Ти? Чіплявся у таксі? – засміявся Віктор. – Хотів би я глянути, як ти чіпляєшся.
- Мабуть, я був дуже п‟яний, - посміхнувся Дмитро.
- Ти ж не п‟єш.
- Ну-у-у, значить у мене амнезія, і я забув. Як можна так безсоромно брехати? Ще й своїй подрузі.
- А знаєш, - промовив Віктор. – Може, ти, дійсно, віз її подругу в таксі, просто комплімент сказав, а вона вже й навигадувала собі бозна-що.
- На мене це не схоже, - промовив Дмитро. – Ніколи ні з ким, навіть, перший розмови не починаю. Та й компліменти нікому я не робив. Це брехня, розумієш.
- Подруги – це серйозна проблема.
- О-о-о, до речі. Я одружений і в мене є дитина, - іронічно додав Дмитро. – Просто я забув тобі повідомити. І собі теж…
- Та вони три невдоволені життям дурепи.
- Поїхали! – промовив Дмитро.
- І все? Отак от візьмемо і поїдемо?
- А що, хочеш піти пішки?
- Тебе облили брудом, якась подруга вигадує на тебе усілякі нісенітниці, а ти просто так береш і кидаєш жінку своєї мрії?
- Жінка моєї мрії – божевільна, як і більшість її подруг.
- Ні. Пішли.
- Куди?
- Пішли! Хай та подруга подивиться на тебе і в очі тобі скаже, що ти до неї чіплявся. Давай.
- Не знаю…
- Мені здається, що твоя Ганна - нормальна. Просто, то її подруги, вічно невдоволені життям, щебечуть їй там на вуха все, що хочуть. А вона й вірить.
Віктор потягнув Дмитра до під‟їзду.
В Остаповій кімнаті було шумно. Всі сиділи навколо Ганни і намагались її втішити.
- Еммо, скажи мені, я правильно вчинила? – витираючи сльози, шепотіла Ганна.
- Звісно, звісно, правильно. Ти - молодець. Шкода, що мене не було поруч, я б йому швидко заткнула рота. Таке говорити.
- І що він усе заперечив з приводу того, що до Ліни чіплявся?
- Так, геть усе. Сказав, що й не бачив її ніколи.
- Який нахаба.
Раптом двері відчинилися.
- Дмитре, іди, тут відчинено, - голосно промовив Віктор. – Он вони всі. Зміїне кубло!
- Гей, хлопці, а нічого, що я вас не запрошував до себе в квартиру, - крикнув Остап.
- Віктор, - протягуючи руку Остапові, промовив Віктор.
159
Остап стояв незворушно.
- Ну що ж, будемо знайомі! – посміхнувся Віктор. – А руку, як не хочеш, можеш не тиснути.
За Віктором зайшов Дмитро і уважно поглянув на всіх.
- Ну і де вона?
- Хто вона? – нервово перепитала Ганна.
- Ну та, до якої я чіплявся! – голосно крикнув Дмитро.
- А ще ворожка! – додав Віктор. – Їй ми теж хочемо сказати приємні слова подяки.
Ліна мовчки сиділа і дивилася у вікно. Вона чула весь цей балаган, але явно не збиралася в нього встрявати.
Ліна була не конфліктною і в такі моменти ладна була зникнути, аби тільки не з‟ясовувати ні з ким відносин.
- Ну, Ганно, то де та відьма? – крикнув Дмитро.
- Чого ти кричиш на неї? Ти що, в лісі? Чи думаєш, вона тебе не чує, - вступилася Емма.
- Я запитав один раз – вона не відповіла, - промовив Дмитро. – А ти така смілива, розумна. То це ти в нас ворожка номер один у місті? Чи ти та, до кого я чіплявся.
- Якщо ти хочеш продовжувати цю розмову, то говори в-пів тону тихіше і поводься чемно. Ти не маєш права на мене кричати, - спокійно промовила Емма.
- Не маю права кричати? А ти мала право руйнувати моє щастя з коханою жінкою? Скажи, мала право? І зараз ти просиш мене поводитися чемно? А ти чемно повелася, коли наплела бозна-що Ганні. Ти ж мене, навіть, не знаєш. Не знаєш, який я. Не знаєш, як сильно я її кохаю. Якщо вас кидають хлопці, то це ваші власні проблеми. Це ви в цьому винні. Бо ви не вмієте себе з ними поводити. І не треба перекидати свої проблеми на інших.
- А-а-а, - тихо прошепотіла Емма. – То ти мені очі відкрив! А я думала, чого це чоловіки кидають жінок? А це через те, що ми не вміємо себе поводити з ними.
- Ну все, йому прийшов кінець, - прошепотів Остап. – Він її зачепив.
- А думаю, чого це мій хлопець мене кинув, - продовжувала Емма. – А це через те, що я дурна. Якщо ж всі чоловіки такі хороші, то поясни мені, чого ж мій коханий мені в очі не сказав: Ти мені не підходиш, ти не вмієш себе поводити! Але ж ні. Він мене обманював, дарував квіти, прикраси, а в цей час розважався з моєю подругою. Чого ж він мені в очі нічого не сказав. Чи може, йому мене було шкода? Точно! Мабуть, він такий благородний, що просто не хотів розбити мені серце.
- А ти не рівняй усіх до нього, - перебив Дмитро.
- А до кого ж рівняти? Це ж був мій ідеал, - продовжувала Емма. – А знаєш, от тобі історія твоєї коханої Ганни. Вибач, Ганно, що афішую. Скільки років твої батьки прожили разом? Чотирнадцять?
- Чотирнадцять, - підтвердила Ганна.
- Уявляєш, Дмитре, чотирнадцять років спільного сімейного життя. Троє дітей… І чотирнадцять років вона його влаштовувала, розумієш. А потім, коли їй стало 46, раптом, перестала його влаштовувати.
Дмитро мовчав.
- А знаєш чого, бо в нього з‟явилася молода гарненька секретарка. Навіщо ж йому сорокашестирічна баба з трьома дітьми.
- Не всі такі, - промовив Дмитро.
- Дмитре, Дмитре, Дмитре, - засміялась Емма. – То під кого ж рівнятися? Де ж той ідеал? Бо навколо лише зрадники і бабії. Я інших чоловіків в своєму житті не бачила.
- Бо не хотіла бачити, - промовив Віктор.
- Що ж ти мені пропонуєш? Іще раз покохати, повірити. І кожен раз, лягаючи з коханим у ліжко, думати, чи не спав він з моєю подругою.
- А ти подруг нормальних підбери, - промовив Дмитро.
160
- Та я вже сама розберуся в своїх подругах. Мені зараз з ними нема, що ділити. Бо в мене немає хлопця. А навіть, якщо і з‟явиться, то ніколи в мене не буде стільки довіри до нього, скільки було до Руслана. Бо на моєму серці рана. Глибока рана. І вона назавжди. Знаєш, тобі цього не зрозуміти. І пощастило тобі, що тобі в твоєму житті трапилась наївна довірлива Ганна, а не якесь хитрюще стерво, яке спало б з твоїми друзями.
- Мені тебе шкода, - відповів Дмитро. – Насправді, дуже шкода. Щиро. І Ганна мені не раз переповідала цю історію. І я вражений тим, що ти така сильна, так тримаєшся. Бо я би так не зміг. Я знаю, як Ганна тебе любить, як намагається бути схожою на тебе в усьому. Вона тобі вірна. А от ти, навіщо ж ти набрехала про мене таке. Хіба ж я чіплявся до тебе?
Емма відійшла в сторону, так щоб Дмитрові було видно Ліну. Ліна продовжувала дивитись у вікно. Помітивши, що галас стих, вона, нарешті, відірвалася від своїх роздумів і поглянула на хлопців.
- Ліно, скажи… Розкажи те, що нам розповідала.
Але Ліна лише сумно похитала головою.
- Я їх бачу вперше, - тихо промовила вона і закрила лице руками.
- Як вперше, Ліно?
- Я не знаю, як таке могло статися?
- Ого, - нахабно викрикнув Віктор. – Оце так поворот подій! Дівчинко, ти, взагалі, яке таксі викликала?
- Дмитре, та я після цього машину твою пізнала біля Емминого під‟їзду. Червона лада… Я точно в неї сідала.
- А ти думаєш, що в світі лише одна червона лада? - засміявся Дмитро.
- Дмитре, з побитим заднім склом. Я знаю твою машину.
- Ну тоді у своєї відьми питайте. Вона ж у вас головний інформатор, - промовив Дмитро.
- Стривайте, - раптом крикнув Віктор. – А коли це було? Часом, не в п‟ятницю?
- Не пам‟ятаю, - промовила Ліна.
- Так, це було в п‟ятницю, - підтвердив Остап, дивлячись у мобільний. – Мені якраз тоді ще Карпова подзвонила. Це було в п‟ятницю!
- Тоді все ясно, - засміявся Віктор.
- Що, ясно? – перепитав Дмитро.
- Ну тебе ж не було. Ти ж їздив по своїм весільним справам. А твою машину Василь брав.
- Який Василь?
- Ну, новенький. До речі, він на тебе схожий!
- А-а-а, Василь. Той, що в зелених штанях.
- Так. Він такий, що міг і в коханні зізнатися. Він тобі не розповідав, що на гітарі вміє грати? – звернувся Віктор до Ліни.
- Розповідав, - посміхнулась Ліна.
- Він всім жінкам це розповідає, бо ми з Олегом йому сказали, що це дуже жінок заводить, - сміявся Віктор.
- Навіщо ж ви так над хлопцем потішаєтесь? – суворо запитав Остап. – Він новенький, може, йому важко в колектив влитися. От він і слухає вас, бовдурів.
Віктор не припиняв сміятись. Дмитро подивився на Ганну.
- Ну що, - промовив він. – Бачу, все вирішено. До речі, ось паспорт. Поглянь ще раз.
Дмитро кинув Ганні паспорт. Вона відкрила і подивилася сторінку «Про сімейний стан». Сторінка була… порожня.
- Ну що, нема там про дітей, чи про дружину? – запитав Віктор. – Бо мені теж цікаво.
- Ні, - відповіла Ганна.
Дмитро посміхнувся.
- Я думаю, хтось має вибачитись.
- Ну це вже нахабство! – крикнула Емма. – Це вже занадто! Забирайтеся геть!
161
- Забирайтеся геть? – не зрозумів Дмитро. – Забирайтеся геть? Ти нормальна? Мене не справедливо звинуватили, до речі, вже вдруге, в тому, що я одружений. Мене кинула моя наречена просто так, без причини, бо якийсь там придурок чіплявся до когось в моїй машині, і ти вважаєш, я не маю права почути вибачення.
Ганна боялась вступити в таку серйозну суперечку. Вона знала, що Емма захистить її, і нікому не дасть ображати. Тому вона відійшла до вікна і здалеку спостерігала за цією картиною.
- Скажи сама, Еммо, ти вважаєш, я не маю права почути вибачення? – продовжував Дмитро.
- А що, Ганна не має права тебе в чомусь запідозрити? Ти вважаєш, що вона повинна вірити тобі, як сліпе кошеня? Вестись на все, що ти скажеш? Якщо Ганна запідозрила, значить у неї були причини. Значить, ти був недостатньо щирий з нею і їй здалося, що в тебе хтось є. Вона що і поревнувати не може?
- Ні, Еммо, - крикнув Дмитро. – Отут ти, люба, помиляєшся. Це не Ганна мене запідозрила. Це ви мене в чомусь запідозрили. Це ви все це вигадали. А Ганна тут ні до чого. Все, що вона говорила мені на вулиці – це все ваші думки. Ваші вигадки. Ви нещасливі, вам не пощастило в коханні, і ви підсвідомо хочете всіх зробити нещасливими.
- З чого ти взяв, що ми не щасливі, - нарешті, приєдналася до розмови Ліна. – Наприклад, я - повністю щаслива. Я розлучилася зі своїм чоловіком і бачу, як щодня збуваються мої мрії. Я отримала маєток своїх пращурів, я працюю, і окрім грошей за свою роботу я отримую любов людей і розуміння того, який внесок я несу в світову історію. Скажи, хіба мені потрібно щось іще? Я пишу романи, ті, які хочу. Я друкуюся в тих журналах, які мені подобаються. А ти кажеш, що я не щаслива. Та я, нарешті, досягла всього, до чого ішла все своє життя. Невже ти думаєш, що я комусь бажаю нещастя, а особливо, своїй подрузі? Хіба я, їдучи в твоїй машині, могла зробити висновок, що її вів не ти. Що чіплявся до мене теж не ти. І хіба повинна я була вчинити в даній ситуації по-іншому і приховати все від Ганни. Нехай я помилилась, нехай спричинила вам сварку. Але я не жалкую, моя совість чиста. Я зробила все правильно. І якби зараз ситуація повторилася, я би зробила все те саме, бо саме так чинять справжні друзі.
- Добре, Ліно, добре, - тихо промовив Дмитро. – Головне, що твоя совість чиста. А що там у подруги твоєї на душі – то все дрібниці. Головне, що ти все правильно зробила і вважаєш себе гарним другом.
Дмитро розвернувся і попрямував до дверей. Віктор мовчки пішов за ним.
Двері зачинилися.
В кімнаті було тихо. Всі дивилися один на одного в якомусь очікуванні, але жоден не міг вимовити ані слова.
Ганна стояла біля вікна. По її щоці текла сльоза.
- Я дожену його, - тихо промовила вона.
- Ні, - вперто зупинила її Емма. – Доженеш і зробиш дурницю. Будеш потім все життя за ним бігати.
Ганна нахилилася до віконного скла і вперлася в нього лобом.
- Він пішов…
Віктор і Дмитро сіли в машину.
- Чого вона не наздоганяє нас? – нервово запитав Дмитро.
- Ти думаєш, вони її відпустять? Та вони краще застреляться, але від дверей не відійдуть.
- Якби вона захотіла, то щось би придумала.
- Може, не хоче…
- Невже вона так нічого і не зрозуміла з того, що я говорив.
162
- Та мабуть, вона така сама дурепа, як і її подруги. Знаєш, моя тобі порада, забудь її. Навколо тисячі дівчат, які мріють про нормального хлопця. Давай, знаєш що. Давай сходимо сьогодні на дискотеку, розвіємося.
Дмитро засміявся.
- Чого ти? Давай.
- Знаєш, чого я сміюся, Вікторе, - промовив Дмитро. – Бо насправді, ти такий самий, як і подруги Ганни. Вони їй на мене наговорюють, а ти мені на Ганну. А знаєш, я думаю, що якби хоч хтось із вас був справжнім другом, то в першу чергу думав би про наші з Ганною почуття. У нас з нею іще не все втрачено, а ти мені радиш піти в бар і наробити дурниць. Ти мені так просто кидаєш слова: «Забудь її». А я її кохаю, хіба легко мені буде її забути? Я буду мучитись, думати про неї, а ти будеш вважати себе класним другом, і думати, що кльово допоміг мені. Ти такий, як її подруги. У вас на першому місті ваша думка. Ваша, нікому не потрібна, думка. А вже потім ми і наші почуття. З мене досить. Я дзвоню Ганні.
- Як хочеш, - промовив Віктор. – Дзвони. Все життя за нею бігатимеш.
- Бігатиму, якщо треба буде, - злісно крикнув Дмитро і, схопивши з машини телефон, почав телефонувати в будинок Остапа.
Подзвонив телефон.
- Остапе, відповісти на дзвінок? - запитала Емма.
- Давай, - промовив Остап, який якраз ніс Ганні чай. – Не сумуй, Ганно. Випий чаю.
- Алло, - сказала в трубку Емма.
- Еммо, привіт, це Дмитро.
- Привіт.
- А ти могла б покликати Ганну?
- Так, - спокійно відповіла Емма, ніби, тільки-но, нічого не сталося.
- Ні, почекай, - раптом зупинив Емму Дмитро. – Попроси її, нехай спуститься до моєї машини. Скажи, що я дуже-дуже прошу.
Історія мого графа
1
Триста років назад…
Був ясний морозний ранок. Небо було яскравим. По всьому небу розпливалися, неначе піна, біляві хмарки. Вони непоспішно пливли вздовж лісу і самовдоволено чіпляли собою кінчики засніжених дерев, які стояли непохитно, замислено вдивляючись у далечінь. Ранковий морозець розмалював їх стовбури холодним пензлем, і вони, у своїй ранковій красі, лише вдихали свіже холодне повітря.
Над лісом було ясно. Але там, десь далеко, небо ставало все яснішим і яснішим. Воно ближчало, переливалося всіма кольорами райдуги, і десь, аж за горизонтом просто палало вогнем.
Там сходило сонце.
По безкрайній недоторканій засніженій дорозі їхали два вершники.
В лісі було тихо, і вони мовчали, ніби боячись розбудити сонний засніжений ліс.
- Любий графе, погляньте! Яка краса! – нарешті, промовив один із них. – Яке небо! Який схід сонця! Сліпці ті люди, які кажуть, що сходження сонця не порівняється з заходом. Це маячня. Світанок прекрасніший в тисячі разів! Люди просто не хочуть оцінити всю красу цього явища.
- Проблема не в тому, що не хочуть, - розважливо промовив вісімнадцятирічний граф. – Вранці люди сплять і просто не в змозі побачити схід сонця. А ті, кому все ж вдалося прокинутись, мають такий поганий настрій, чи поспішають на роботу, чи мають якісь інші справи, що їм не до ранкової краси. Вони планують день, думають про справи, про худобу, про врожай… Хіба ж можуть вони тоді насолодитися ранком? Ранок –ніжний! І думати про нього треба - ніжно… А коли насилу
163
продираєш очі, хочеш спати, то ненавидиш весь цей світ, разом із ніжним ранком, яким би чудовим він не був. Як ти в свій час, Венецію.
Венецій посміхнувся.
- Так, мій любий графе, – погодився він. – Я ненавидів вставати вранці! Я був готовий на все, лише б поспати зайву годинку. Не міг зрозуміти, навіщо люди придумали так рано вставати… І знаєте, в дитинстві, не прийміть за зухвалість, думав, що якби був королівської крові, то змінив би такі не зрозумілі мені тоді правила – вставати рано.
- Тепер розумієш? – сміявся Олександр.
- Так, графе, тепер розумію. І радий, що саме ви мене змінили. Я полюбив схід сонця після першої нашої ранкової прогулянки. Я був вражений, я був здивований, а ще був розлючений.
- Розлючений? На кого?
- На себе, любий графе. На себе. Що проспав стільки світанків! Що втратив стільки цінного часу!
- Не можна жалкувати про втрачений час, - промовив Олександр. – Бо час, поки ти жалкуєш, теж втрачається.
Венецій зліз з коня.
- Бог наділив Вас неабиякою мудрістю, графе. Я з вами повністю згодний. Я жалкую, та все ж я щасливий, що цей ранок я не проспав, і що сьогодні не втратив можливості насолодитися сходом сонця. Мені шкода тих людей, які не розуміють і не хочуть розуміти ранкової краси.
- Не можна звинувачувати людей, - похитав головою молодий граф. – Вони працьовиті, віддані своїй справі. Праця робить їх кращими, але втомлює не лише тіло, а й свідомість. Хіба після важкого робочого дня захочеться читати, чи писати вірші, думати про філософію буття, про всесвіт?
- Люди занадто приземлені для таких тем, - промовив Венецій.
- Зовсім ні! Це помилкове твердження, любий друже. Люди вміють мислити, мріяти, та праця змушує їх звузити свої мрії до реальності.
- Можливо, праця обмежує людей! Якби їм не треба було працювати, вони могли б думати про красу і вічність, вести філософські бесіди…
Граф засміявся.
- Ти погано знайомий з людською психологією. Якби людям не треба було працювати – вони б не мріяли і не філософствували. Вони розважалися б до ночі, спали б до обіду, переплутали б день і ніч. Важка праця – ось що примушує людей мріяти. Вони мріють про відпочинок, про далекі краї. І філософські бесіди ведуть через те, що думають, як зробити світ кращим.
- І то правда. Здається, хтось іде, - примруживши очі, промовив Венецій.
- Хтось із селян. Здається, дівчина.
Обидва вершники подивились у далечінь.
По засніженій дорозі до них ішла дівчина. Ранкове сонце відбивалося в її очах, а маленькі сніжинки заплутались у каштановому волоссі. Зелені очі нагадували ніжну весняну травичку. А світла ніжна шкіра, злегка обвіяна вітром, була як сніг. Дівчина була вдягнена в старий куций кожушок і довгу в‟язану спідницю. В руках тримала перев‟язану хустиною корзинку.
- Вродлива, чи не так, любий графе? - звернувся Венецій до графа.
Граф мовчав, не відриваючи очей від чарівної селянки. А вона, тим часом, крок за кроком наближалася до ранкових мандрівників.
Волосся її розвивалося від легкого вітерцю. Вона легко ступала по снігу, лишаючи за собою акуратні сліди. Здавалося, там де вона ступала, розквітала весна…
- Вітаю Вас, любий графе! Чудовий ранок, хіба ні? – промовила дівчина.
- Так, - не відводячи погляду від неї, промовив граф. -
- Промені сонця просто розрізають сніг, - посміхнулась селянка. – А сніг пронизує наскрізь очі. Та ви, графе, мабуть, вже звикли бачити це щоранку.
164
- Звик, - промовив граф, і трохи помовчавши, продовжив, - Я вражений вашою красномовністю. Кращих епітетів не в змозі придумати, навіть, поет.
- Це лише те, що я бачу, графе, - відповіла дівчина.
- А куди ти ідеш в такий ранній час? – з цікавістю запитав Венецій і уважно подивився на Сонце. – Судячи з Сонця, зараз не більше шостої ранку.
Дівчина обернулася і уважно поглянула на небо.
- Вже сьома, люб‟язний пане, - посміхнулась вона.
Венецій здивовано глянув на графа. Граф підняв очі догори і примружився на ранкове сонце.
- Вже, дійсно, сьома, - знизавши плечима, промовив Олександр. – Неймовірно, дійсно, сьома.
- І знову я помилився! – розчаровано промовив Венецій. - Графе, хіба вчора я не сказав вам правильний час!
- Сказав, Венецію, - посміхнувся Олександр. – Дійсно, сказав!
- Не переживайте, пане, - посміхнулась дівчина. – Ви помилилися лише на п‟ятнадцять градусів. Думаю, це не така вже й фатальна помилка.
- Ви, мабуть, найдивовижніша істота, яку я коли-небудь зустрічав, - захоплено промовив граф. - Звідки такі неперевершені знання?
- Я читаю багато книжок.
- Ви вмієте читати? – здивовано вигукнув Венецій. – Це рідкість серед селян. Ви розумна, бо вивчаєте науку.
- Розумний той, хто створив науку. А я лише прочитала і запам‟ятала. Хіба ж цим можна пишатись?
- Ви говорите про науку, значить не лише запам‟ятали, а й усвідомили. Ви освіченіші за інших селян!
- Я така, як інші…
- Ні, не така, - промовив граф. – Ви освіченіша.
Дівчина посміхнулась і поставила корзину на сніг.
- Отже, говорячи мені, що я освічена, ви просто порівнюєте мене з селянами, яких вважаєте темними у науці.
- Хіба ж це не так? – перепитав Венецій.
- Так, - похитала головою дівчина. – Звісно ж, так. То, може, ви, люб‟язний пане, порадите своєму хазяїнові примусити селян читати.
- Це неправильно, - промовив граф.
- А примусити працювати на вас, це правильно?
Граф посміхнувся, вражений нахабністю та впевненістю дівчини.
- Я… Я не знаю, що сказати… Різниця в походженнях заважає мені говорити з вами на одному рівні.
- Бо я селянка, і недостойна вас?
- Ні, ні! Зовсім, ні. Бо ви селянка, і я боюся образити ваших рідних! Просто це все марно. Я можу заставити людину читати, але заставити її думати – я не можу. Я можу примусити її переказати прочитане, але примусити її вирости морально – я не в змозі!
- Не в змозі? А що ви зробили для того, щоб ваші селяни виросли морально?
- Пані, ми відкрили бібліотеку! – викрикнув Венецій. – Ми виставили туди найцінніші екземпляри книжок різних епох.
- Хіба потрібна селянам бібліотека? – здивувалась дівчина. – Вони працюють день і ніч. Хіба є в них час читати?
- Пані, але ж це книжки. Це найцінніше досягнення людства! Це те, що робить людину кращою! – крикнув у розпачі Венецій.
- Праця зробила людину кращою, - спокійно промовила дівчина. – Та людині, яка не працює, мабуть, важко це зрозуміти.
Венецій і Олександр замовчали.
Дівчина нахилилась і взяла корзинку.
165
Олександр, нарешті, вдихнув повітря після напруженої бесіди.
- І все ж, що ви робите в лісі в такий ранній час, одна? - запитав Олександр.
- Я іду в сусіднє село!
- І вам не страшно подорожувати одній лісом? Мені здається, для молодої дівчини, це небезпечно.
- Анітрохи. Я знаю тут кожний кущик, кожне деревце. Я знаю, на яких деревах живуть птахи, а в яких нірках звірі. Тому жодний шурхіт не може мене злякати.
- Та все ж, я, мабуть, супроводжу вас до сусіднього села, якщо ви, звичайно, не проти. Дозвольте мені це зробити, щоб моя совість була чиста, а серце – спокійне.
Емма, Остап і Ліна стояли, скупчившись, біля вікна і дивилися на вулицю.
- Що там, що там?
- Знову цілуються, - відповів Остап.
- А де вони, чого я їх не бачу?
- Вони зайшли під під‟їзд. Он вони… Зараз будуть виходити.
Дмитро і Ганна, обійнявшись, вийшли з-під під‟їзду і попрямувала до машини. Ганна обернулася і подивилися на вікна Остапа.
- Ми тут! Ми тут! – прокричала Емма. – Остапе, відкрий швидше вікно! Вона нас не бачить.
- Еммо, вона нас бачить!
Емма помахала Ганні рукою, а Ганна у відповідь надіслала їм поцілунок.
- Бачиш, вона надіслала тобі поцілунок, - радісно промовив Остап.
- Ганно, коли ти подзвониш? – кричала через скло Емма.
Та Ганна нічого не чула і лише з сумною посмішкою махала у знайоме вікно.
Потім Дмитро взяв Ганну за руку і щось почав їй говорити, показуючи на машину. Ганна лише кивала головою.
- Що він їй говорить, Остапе? Відкрий вікно, я хочу чути.
- Еммо, навіть, якщо відкрити вікно, ти, все одно, нічого не почуєш. Це четвертий поверх.
Емма відійшла від вікна і сіла на диван.
- Він її в нас відібрав…
Ліна підійшла до подруги та обійняла її.
- Мені чогось здається, що ми її більше не побачимо…
- Чому? – запитала Ліна.
- Тому що він їй не дозволить. Ми своїми балачками про нещасне кохання і поганих чоловіків впливаємо на неї, і на їхні відносини.
- Я не можу з ним не погодитись, - промовив Остап. – Я, мабуть, вчинив би так само.
- Тепер він їй розкаже, які ми погані друзі, і який він чудовий вірний чоловік, - продовжила Емма.
- А гірше за все, що він буде правий, - доповнив Остап.
- Вона перестане з нами спілкуватись… Аби на весілля нас запросила…
- Я знаю, знаю, - посміхнувся Остап. – Він скаже їй: «Давай зробимо скромне маленьке весілля і запросимо лише родичів!»
- Точно, - промовила Емма. – А потім, через багато років ми їх зустрінемо, а вони гулятимуть по парку під ручку зі своїми двома дітьми. Ми запитаємо: «Чого ж ви не повідомили про народження дітей, про одруження?». А вони скажуть: «О, пробачте, ми хотіли повідомити, але не знайшли ваших номерів»
Остап посміхнувся.
- Мені одна моя тітка саме таке й казала, коли я був маленький, - промовив він, - що не знайшла номер, щоб привітати мене з днем народження.
- Всі таке кажуть, - відповіла Емма. – І ми потім колись казатимемо.
Остап посміхнувся і глянув на Ліну.
Вона сиділа, обійнявши Емму і думала про щось своє. Може, про графа, чи його кохання. У неї не було тіток, які її обманювали, чи забували про день народження. У
166
неї ж, взагалі, нікого не було. Вона до двадцяти чотирьох років, взагалі, жила у незнанні, що носить графський титул…
- Та все ж, - продовжила Емма. – Я думаю, ми все вчинили правильно. Який би не був результат. І якщо так склалася доля, значить, так треба.
Більше ніхто нічого не промовив. Вони просто сиділи і думали про те, що вже ніколи не побачать свою подругу. Що їх дружба минула. Їх дороги розійшлися. Ганна зустріла справжнє кохання, а вони – ні. І навряд, колись його зустрінуть.
Була ніч. Темна холодна ковдра огорнула ліс, і села, і річки. Крізь небо тьмяно проглядали зірки, а десь за лісом крізь густі дерева виднівся темно-жовтий величезний місяць. Він впирався просто у віти старих дерев, і від цього вони ще більше прогиналися та хилилися. Вітру не було. Лише де-не-де чувся шурхіт сухих гілок.
По дорозі прямував вершник. Кінь втомлено перебирав ногами, а вершник замислено дивися у темну ніч. Місяць, ховаючись в гілках, лише трохи просвічував дорогу.
Вершник раз у раз зупинявся, зачувши шурхіт, але потім щось згадував, посміхався і йшов далі. Просто одна вродлива селянка сказала йому сьогодні вранці, що в лісі зовсім не страшно. І не зрозуміло чому, але він довіряв її словам.
Саме про цю дівчину і думав граф, ідучи нічною місячною дорогою. Він згадував їх розмову… Спочатку злегка напружену, а потім просто цікаву бесіду. Вони говорили про небесні тіла, про планети, про рух землі… Сперечалися, чи можливо це… Торкалися геометрії, філософії. І скрізь вона була компетентна! Вона цитувала Данте, говорила про Діогена… Хто вона? Як її звати? Чому вона така розумна? Звідки знає науку: геометрію, астрономію? Знає так, як він. І чому веде філософські бесіди? Звідки в неї такі думки?
Вона просто підкорила його серце своїм розумом. Так з ним ще ніхто не розмовляв. Так розумно, так вишукано… Олександр вивчав науку у найкращих викладачів. Саме вони навчили його читати, писати, правильно думати, розмовляти… А вона лише просто читала книжки…
Олександр не знав, навіщо ішов в те село в нічну пору. Не знав, як шукатиме її серед старих хатинок. Де вона живе? Хто її батьки? Він сподівався, серце приведе його до неї.
Граф думав про зустріч, про те, що говоритиме їй, як пояснить свій пізній прихід. А може, просто знайде її хатину і подивиться через віконце, як вона спить.
А може, вона не спить? Може, вона теж ночами не може заснути, думаючи на філософські теми, про людство, про щастя, про долю…
Граф подивися навколо. Шурхіт вже стих. Дорога не була такою темною. Чим далі, дерева все рідшали і рідшали. І вже можна було за товстими стовбурами розгледіти маленькі вогники. Олександр глянув убік і побачив ясну галявину. Її найбільш яскраво просвічував місяць, бо на ній зовсім не було дерев.
Граф повернув коня зі стежки і пішов між деревами до галявини.
- Яка краса! – промовив він сам до себе. – Чому зі мною немає Венеція? Він би обов‟язково придумав якісь римовані рядки про це місце.
Олександр був тут вперше. Він погано знав цю частину лісу. Тут полювали і збирали гриби лише селяни, у графа була більш елітна частина.
Граф вийшов до галявини. Кінь раптом зупинився. І якось різко ворухнув вухами.
- Чого ти лякаєшся? - здивувався Олександр. – Пішли, пішли. У лісі ж зовсім не страшно.
Граф сказав це і посміхнувся.
Кінь ступив на галявину і знову зупинився.
- Ти боїшся вовків? Чи тебе лякає місячне сяйво? Пішли, пішли.
Кінь неохоче пішов вздовж галявини, раз у раз зупиняючись.
Небо над галявиною було низько-низько. Здавалося, можна було простягнути руки догори і торкнутися зірок.
- Стій, - раптом промовив граф.
167
Кінь зупинився. Олександр поглянув убік. Це було чарівне місце. З одного боку галявину освітлював величезний жовтий місяць. З другого - можна було побачити маленькі яскраві вогники. Там було село…
- Я ніколи ще не бачив такої краси, - прошепотів граф. – З цим порівняється хіба що врода дівчини, яку я зустрів сьогодні вранці. Що ти про це думаєш?
Кінь нічого не думав про місячну красу, і навряд, пам‟ятав ранкову незнайомку. Він трусив гривою і нервово здригався від кожного шурхоту.
- Ти боїшся? – засміявся Олександр, і, погладивши коня, додав: - Ах ти ж боягуз! Ну добре, добре, ходімо.
Граф потягнув вуздечку, щоб розвернути коня і раптом… Щось наче тріснуло під ногами. Він здивовано оглянувся навколо і схопився рукою за рушницю. Кінь зупинився.
- Пішли, - пошепки скомандував граф.
Кінь ступив ще крок. Знову щось затріщало.
Тримаючись за гриву коня, Олександр нахилився як найнижче і побачив, що з-під ноги у коня просочується вода. Кінь невпевнено підняв ногу і переставив її далі…
В цей момент по всій галявині пішла величезна тріщина, яка розрізала землю на дві частини. З-під льоду забурлила вода. Раз у раз чулося тріскання льоду. Кінь стояв незворушно.
Граф міцно тримався за його гриву.
Тільки тепер Олександр зрозумів, чому на цій галявині немає дерев. Чому сніг такий блискуче гладенький, так наче жодна нога не ступала сюди. Це озеро. Велике озеро, просто посеред лісу.
Граф закрив очі, намагаючись повірити, що це лише сон. Та все було надто реально. Ще один крок коня – і вони проваляться під лід. А до берега ще так далеко. Не добратися. І смерть… Вона неминуча.
Кінь жадно вдихав повітря, широко роздуваючи ніздрі. Граф лежав на ньому, притиснувшись всім тілом. Він відчував, як трусилося тіло коня, як билося його серце. Він відчував, що настав кінець.
Граф відкрив очі. І зорі, і місяць, і вогники… Все було, як раніше. Таке ж прекрасне, таке ж чарівне, як і та дівчина, яку він зустрів уранці. Господи, що пообіцяти тобі, щоб хоч раз іще її побачити… Що? Півжиття? Чи може, маєток? Як треба молитися, щоб Господь дав тобі можливість прожити ще хоч місяць, хоч тиждень, хоча б день… Чи може, хоча б одну хвилину, щоб побачити каштанове волосся, в яке заплутались сніжинки, і очі, зелені, як весняна трава, і шкіру, білішу за сніг.
- Ні, ми не можемо так загинути? – промовив сам до себе граф. – Я маю її побачити, розумієш?
Він підняв голову і оглянувся навколо.
- Дивись, - промовив Олександр. – До того берега найближче. Але там занадто крихкий лід. А трохи в бік лід більш твердий. І якщо бігти швидко, то він ламатиметься позаду нас, а ми встигнемо вибратися. Тільки потрібно все робити швидко. Розумієш, і бігти тільки в тому напрямі, де цілий лід.
Кінь мовчки слухав хазяїна, трусячись всім тілом. І не ясно було, що саме зрозумів кінь з того, що сказав йому хазяїн. Та Олександр знав напевне, кінь зрозумів усе. Він зробить все правильно.
- Я рахую до трьох, - прошепотів граф. – Зберися! Я щосили триматимусь за тебе. Пам‟ятай, бігти треба в тому напрямі, дуже швидко. Раз…
Руки і ноги графа трусилися, чи то від холоду чи то від страху. Щелепи зводилися, а зуби голосно цокотіли.
- Раз, - повторив граф. – Два! Три! Помчали! Но!
Кінь рвонув з місця і, здавалося, злетів.
Граф затаїв дихання, намертво вчепившись в шию коня. Кожна секунда польоту здавалася йому вічністю, так, наче він жив в окремому незнайомому йому до цього світі.
168
«Все вийде, все буде добре…», шепотів він собі. «Ми врятуємося…»
В цей момент кінь приземлився на лід і почулося гучне тріскання. Кінь хотів відштовхнутись для наступного стрибка, та було вже надто пізно. Ноги коня швидко ковзнули по слизькій крижині і опинилися у холодній воді. Кінь намагався вчепитися передніми ногами за лід, який здавався таким міцним здалеку. Та лід щоразу ламався, і всі намагання були марними.
- Чіпляйся, друже, чіпляйся! – кричав граф, борсаючись по пояс у воді. – Зараз я ляжу на лід і витягну тебе.
Граф випустив гриву з рук і вхопився за лід. Лід розламався на маленькі крихти. Граф намагався вхопитися далі. Та це було марно. Лід кришився від одного дотику.
- Невже все даремно? – запитав сам у себе граф, намагаючись триматися на воді. - Давай будемо бити лід удвох з однієї сторони. Розіб‟ємо його до берега і виберемось.
Та кінь вже нічого не міг робити. В якійсь момент він припинив пручатися і ледь тримався на воді. З його ніг текла червона кров. Він поранив ноги поки бився ними об лід.
- Ми мусимо, - прошепотів граф, жалібно подивившись на коня.
Кінь поворухнувся і трохи штурхнув ногами лід. Граф спробував йому допомогти та чомусь ніяк не міг підняти руки. Вони були якісь слабкі, некеровані і зовсім не відчували холоду. Олександр спробував стиснути рукою кулак, та нічого не виходило. Долоні були, немов зроблені з вати. Руки побилися до крові, але біль не відчувався.
Граф припинив ворушитись. Він зрозумів, що це марно. В його голові минали сотні думок… Про долю, про чарівну незнайомку, про вогники навколо.
Невже ніяк не врятуватися… Невже немає виходу.
Олександр зібрав останні сили. Він знову глянув на свого коня. Кінь злегка ворушився. Кров сочилася з його поранених ніг. Граф, що є сили, спробував схопитися за лід. Та поранені, темно фіолетові від холоду долоні зовсім не слухалися. Олександр пустив лід. Намагання були марними. Руки наче жили окремим життям.
Граф закрив очі… і змирився з долею…
Минула година…
Бездумно ішов сніг… Тонкі, як скло, сніжинки, кружляли у місячному сяйві і колихалися від легкого вітру.
Посміхалися зорі, які вже не були так близько.
Озеро було незворушне. Тихе, спокійне. Сніг вже встиг присипати сліди нещодавніх подій і здавалося, що посеред лісу була просто ясна, освітлена сяйвом, місячна галявина…
Був ранок. Навколо замку кипіла робота. Лише на подвір‟ї працювала чоловік зо двадцять, та вони рухалися так швидко, що здавалося, там ціла сотня.
- Об одинадцятій приїде асфальтовий каток, - промовила Емма по телефону. – Ні! Звичайно, ні. До одинадцятої буде готово. Я за своїх робітників відповідаю головою. Добре. З якого приводу? А так, звичайно.
Емма важно ішла вздовж замку і роздавала команди. Ліна, не приймаючи участі у громадській роботі, занурена повністю в свої записи, ішла позаду Емми.
- Приїхав садівник, - промовила Яна.
- Дякую, Яно.
- Що мені далі робити? Я вже все зробила.
- Так, я в тобі не сумнівалася, - посміхнулась Емма. – Знаєш, думаю, час підвищити тебе за твої старання та віддану працю. Будеш моїм персональним помічником! З подальшим влаштуванням у музеї.
Очі Яни засвітилися і заблищали.
- Дякую, Еммо. Це … Це чудово…
- Тепер ти будеш слідкувати за роботою садівників. Покажи їм ті картини, які знайшли під бібліотекою. Запитай, що вони скажуть про них.
169
- Що там за картини? – запитала Ліна, вийнявши з рота ковпачок.
- Із зображенням саду, пам‟ятаєш? Ти їх бачила.
- Так, пам‟ятаю…
- Експерти думають, що це не просто сад, а сад, який був на цьому місті багато сотень років тому.
- І щоб це зрозуміти, тобі знадобилися експерти? Я і так це знала. Як тільки ці картини побачила – вже знала.
- Звідки? – не зрозуміла Емма.
- Не знаю… На них, мабуть, написано було…
- Ні, там ніяких написів не було.
- Ну тоді не знаю, просто якось знала і все.
Емма посміхнулась.
- Ми хочемо відновити ту картину в реальності. Засадимо навколо замку графський сад, точнісінько такий, як був колись.
- Дійсно? – прошепотіла Ліна. – Чудово! Просто неймовірно. Як тобі вдалося таке придумати?
- Ні, ні, це не я! – заперечила Емма. – Це ідея студентів-археологів. Я дала їм можливість виразити себе. І виявилось, вони працюють набагато краще і більш віддано, ніж деякі професійні робітники.
- Ти - молодець, - похитала головою Ліна. – Все робиш правильно. Треба призначити тебе директором цього музею. Бо директора я ж досі не призначила. Скажу про це мерові.
- Призначай, - весело відповіла Емма.
- Я б могла віддати тобі подарований мером офіс в центрі міста. І ти би там працювала. Бо я ж, все одно, хочу жити в замку. Мені центр міста не потрібен. А в тому офісі і секретар є, була б тобі помічниця. Бо мені набагато краще на одинці…
- Я не проти, - радісно погодилась Емма. – Я б із задоволенням там працювала. Мені так подобається моя робота.
Ліна посміхнулась.
- А тобі? – запитала Емма.
- Що мені? – не зрозуміла графиня.
- Подобається твоя робота?
- Моє призначення - писати романи, - промовила Ліна. – Коли я пишу – я щаслива.
- Про що ти зараз пишеш?
- Я пишу історію графа.
- І як?
- Неймовірно, - промовила Ліна. – Знаєш, я пишу, а потім іду в графську бібліотеку і знаходжу підтвердження своїх думок. Розумієш?
- Серйозно? Так це ж неймовірно! Ти можеш віщувати майбутнє!
- Навряд. Я думаю, не в цьому справа. Просто мені іноді здається, що я – там. Разом з графом і тому далекому минулому. Що я живу його життям, переживаю все, що з ним було. Мені холодно, коли я пишу, що він замерз, мені болить голова, коли він хворий… Я іноді відчуваю, наче я в його тілі. Відчуваю все, що він колись відчував. А ще знаєш, я впевнена, на сто процентів впевнена, що все, про що я пишу, було насправді!
- Я так тобі заздрю! – вражено промовила Емма. – Ти така талановита!
- Скоріше, божевільна… Я не можу дочекатися, коли залишусь у замку сама, без журналістів, без археологів. Сама… І мені здається, я розгадаю набагато більше таємниць, ніж всі ці археологи за весь час праці.
- Може, через те, що ти графиня, ти маєш якийсь особливий зв'язок з графом і його родиною…
- Я не знаю, - посміхнулась Ліна. – Але одна думка про це мене так заводить. Я ж обожнюю щось містичне, фантастичне. Я і повірити не могла, що таке станеться зі мною.
170
Емма і Ліна зайшли в замок.
- Нарешті, по коридору можна ходити, - посміхнулась Ліна.
- Так, ми намагалися зробити світло якомога тьмяніше, щоб замок не виглядав дуже сучасним..
Дівчата пішли вздовж коридору.
- Ну все, дослідження замку повністю зупинено. Все дослідили, все розкопали, все знайшли. І більше нічого…
- Нічого, - повторила Ліна. – Ні останків графа, ні щоденника, ні камінця…
- І я про це думаю. Може, знаєш, хтось спеціально вигадав цю історію, щоб привернути увагу до старої пам‟ятки культури. Щоб її дослідили, підремонтували.
- Не думаю…
- Чому?
- Нонна казала мені, що камінець буде в мене. Вона ж у нас не помиляється…
- І то правда, - погодилась Емма. - Та де ж його шукати, того графа? З камінцем…
Ліна підійшла до стіни і торкнулася до неї рукою.
- Вона ціла, - прошепотіла вона. - Я мільйон разів підходила до цієї стіни і сподівалася, що побачу якісь тріщини – місце, де були двері в потаємну кімнату.
- Так, судячи зі схеми, двері мають бути саме тут. Та мабуть, це вигадка.
- Чому ж на кам‟яній стіні видряпана така схема? Навіщо ж було робити неправильну схему?
Емма зітхнула.
- Ти пам‟ятаєш, що сьогодні о третій урочисте відкриття замку, - промовила вона.
- Так, я пам‟ятаю, - не відриваючи рук від стіни, промовила Ліна.
Граф відкрив очі. Тіло його палало вогнем. Було і холодно, і жарко водночас. Повільно повернувши голову, він побачив, що знаходиться в темній кімнаті. Біля нього стояла запалена свічка і глечик з водою.
- Де я? – промовив граф, ледь ворушачи губами.
- Ви прийшли до свідомості, - раптом почулося з іншого боку.
Олександр повернув голову направо і побачив біля себе дівчину.
- Я покладу вам вологу ганчірку на голову, щоб спав жар.
- Де я? – повторив граф, поклавши голову назад на подушку.
- Ви в нашому домі. Ви в безпеці. Селяни знайшли вас на озері, і привели до мого батька.
- До вашого батька?
- Так, він знахар! Місцевий лікар! І він вас врятував.
- Врятував від смерті?
- Так… Він хороший лікар! – промовила дівчина.
- Я пам‟ятаю, що помер.
- Вам так лише здалося.
- Ні! – крикнув граф. – Я помер. Я точно це пам‟ятаю.
Дівчина змочила в глечику тканину і приклала її до голови графа.
- А мій батько так не вважав. Якби ви були мертві, то ми б вас вже поховали.
Олександр нічого не відповів.
- Вам треба ще випиту цю траву, вона цілюща.
- Її теж ваш батько приготував?
- Ні, траву приготувала я! – посміхнулась дівчина. – До речі, мене звати Ява.
Граф нічого не відповів.
- А вас?
- Що?
- Як звати вас?
Граф задумався.
- Я не знаю.
- Не знаєте?
171
- Ні. Може… Та ні, не знаю.
- Я думаю, ви згадаєте. До речі, забула вам повідомити… Дещо сумне.
- Кажіть.
- Ваш кінь… Його врятувати не вдалося. Селяни не змогли його витягнути, бо він був заважкий. Ви не подумайте, вони намагалися, але лід був затонкий. Один місцевий хлопчина - Василь, навіть, впав під лід, але на щастя, його швидко витягнули. Він трішки прихворів, але сьогодні вранці я вже бачила його повністю здоровим. Він вже готується до Стрітення, воду піде святити та свічки… Якщо вам буде краще, зможете піти з нами і познайомитися з ним.
- Це все дуже цікаво, - перебив граф. – Але я не знаю, про кого ви розповідаєте. Я не знаю ніякого коня. Ви впевнені, що це був мій кінь?
- Так, це був ваш кінь.
Граф встав з ліжка.
- Вам вже краще? – злякано запитала дівчина. – Ви можете стояти?
- Так, - відповів Олександр. – Але я все одно нічого не пам‟ятаю…
- Це й не дивно. У вас був жар. Вам треба випити це.
- Я не хочу пити. Дякую.
- Треба випити.
- Я пам‟ятаю лише те, що я помер…
- Вам так лише здалося, - посміхнулась дівчина.
- Ваш батько маг, чарівник, відьмак… Хто?
- Ні, що ви? – злякано відскочила дівчина. – Просто знахар, лікар.
- Невже ви думаєте я повірю?
Граф підійшов до вікна і визирнув через розмальоване кригою скло. За вікном було подвір‟я, якісь люди, далі вкрита льодом річка, чиїсь будинки.
Олександр розгублено відвів очі від вікна.
- Де я живу? – запитав він.
Ява нічого не відповіла. Лише сумно знизала плечима.
- Я зовсім нічого не пам‟ятаю, зовсім нічого, - розгублено промовив граф.
- Це нічого, - посміхнулась дівчина, - це ми виправимо. Мій батько виправить. Треба тільки допити ось це.
Граф підняв глечик і уважно подивився на його вміст. Це була темно-коричнева рідина, яка пахла лісовою корою.
- Я не питиму…
- Ви вже пили.
- Я?
- Так, я давала вам пити цю траву, поки ви були непритомні.
Олександр здивовано поглянув на дівчину.
- Завдяки цій траві ви зараз живите.
Граф знову підняв глек і, невпевнено подивившись всередину, зробив декілька ковтків.
- В ній немає нічого поганого, - посміхнулась дівчина, побачивши, що Олександр почав пити.
- Що там?
- Сік чорної редьки, ячмінний солод, трохи соснової смоли, відвар калини…
Граф допив траву до кінця.
- Тепер я спокійна.
- Спокійна? – перепитав граф. - Ось кому я маю дякувати за те, що живий. Вам.
- Не мені, - почервоніла дівчина. - Моєму батькові
- Хіба ж це він поїв мене, коли я був непритомний?
Ява посміхнулась.
- Це його рецепт, - промовила вона.
- З ваших рук – набагато смачніше, хай, навіть, сік чорної редьки.
Дівчина зашарілася. Граф ступив кілька кроків до неї і подивився їй в очі.
172
З-під квітастої хустини виглядало світле волосся, яке спадало їй на плечі неакуратними локонами. Ява була одягнена в біле плаття, обшите золотистими нитками. На ногах нічого не було. Очі її були голубі, як небо… Вона не була красунею. Звичайне обличчя, звичайні риси… нічого особливого. Але щось було в тих голубих очах. Якесь незвичне тепло, чистота, щирість... Так, дійсно, в її очах була така щирість, справжня, така, якої не буває в інших очах.
Ява посміхалася і дивилася на графа. Він не відводив від неї очей.
Вона стояла просто перед ним і перебирала пальцями обідок свого рукава. Це ж вона, його рятівниця. Це завдяки їй він живе. Завдяки їй він вернувся з того світу. Вона його врятувала. Поїла його, коли він був непритомний. А що він може дати їй взамін? Він же ніхто. Він, навіть, не знає точно чи є в нього хоч щось. Чи вміє він хоч щось робити?
Граф ступив ще крок вперед. Ява уважно дивилася йому в очі. Чомусь так захотілося її поцілувати. За те, що вона така… Така добра, така щира… Граф нахилився і раптом…
В кімнату забігла маленька чорноволоса дівчинка.
- Пані, ви мене кликали? – голосно крикнула вона.
Граф відірвався від своїх роздумів і, відступивши один крок назад, поглянув на миле циганча з дзвінким голоском.
- Кликала, Марічко! – зітхнула Ява. – Кликала.
- Що вам треба було, пані?
- Марічко, принеси води.
Було близько третьої. Сонце сховалося за хмари і було трохи прохолодно. З неба іноді падали холодні краплинки і здавалося, ось-ось розпочнеться дощ.
Та не зважаючи на похмуру погоду, навколо замку зібралося тисячі людей. Біля виходу стояли прилавки з цукровою ватою, навколо яких весело бігали діти.
Робітники встановлювали мікрофони та закінчували свою роботу. Вони виносили якісь драбини, коробки, купи паперу.
- Яно, чого там крутяться діти? – крикнула Емма. – Скажи комусь із робітників, щоб огородили ту частину, там ще асфальт не підсох.
- Добре, Еммо.
- Еммо, як ти в такий момент можеш думати про асфальт? – здивувалася Ліна. - Ти ж маєш виголошувати промову!
- Той що? – не зрозуміла Емма. – Ти вважаєш це привід не цінувати роботу своїх підлеглих. Вони півтори години його прокладали.
- Просто… Я ж теж маю виголошувати промову. І я так хвилююся!
- Ліно, чого ти? Народ тебе любить… І підтримає у будь-якому випадку. Ти ж – народна героїня.
- В основному, завдяки тобі. Це ж ти тут громадську роботу затіяла.
- Не хвилюйся, Ліно, все буде нормально.
- Та просто я запланувала один сюрприз… І зараз боюся, що він не вийде.
- Давай я допоможу тобі! Що треба зробити? – запалилася Емма.
- Ні, це має бути сюрприз і для тебе.
- Ну скажи, Ліно.
- Ні, - посміхнулась графиня. – Пізніше дізнаєшся.
- Все, починаємо, - зазирнувши у кімнату, де були дівчата, крикнула Яна.
- Шановна громадо! – голосно промовив мер. – Сьогодні ми зібрали вас усіх тут, щоб повідомити, що відтепер, замок належить вам – нашому місту. Віднині, він відкритий для всіх.
Всі заплескали у долоні.
- Ми зробили все, що змогли, вклали в нього душу і серце, і сподіваємося ви оціните нашу працю.
Натовп знову заплескав.
173
- А тепер, я хотів би передати ініціативу одній талановитій людині, без якої не було б нічого. Вона організувала це все… Вона придумала це все… Вона зібрала активну молодь навколо себе і дала їм можливість виразити себе… Ну звичайно, це наша Еммочка Красовська!
Натовп голосно заплескав у долоні, підтримуючи Емму вигуками.
Емма вийшла на сцену і подивилася на свій народ. Вони були щасливі, дивилися на неї з такою надією, такими очима. Дивились, як на королеву. І байдуже, що це не так. Вона знала, народ любив її.
- Я так рада вітати вас усіх сьогодні тут, - промовила вона. – Останнім часом мене не було чути ні на телебаченні, ні на радіо. Це все через те, що ми багато працювали. Ми не хотіли поспішати, ми не ставили ніяких строків виконання – ми хотіли зробити все якісно. Ми вивчали тижнями кожну кімнату в цьому замку, намагаючись повторити історію. Ми прислухалися до кожного голосу в нашій команді. І я думаю, ми все зробили правильно. Хоча судити, звісно ж, вам.
Люди знову заплескали у долоні.
- Дякую. Дякую за підтримку. Я хочу розповісти вам про наші плани, - продовжила Емма. – З наступного місяця тут проходитимуть шкільні заняття. Краєзнавство, історія, археологія. Для того, щоб отримати можливість проводити уроки у замку, треба було написати запит і надіслати його на нашу адресу. Сьогодні я отримала всі ці запити і можу сказати, що із сорока двох шкіл нашого міста відгукнулося… сорок дві. Приємно визнавати, що твоя праця недаремна.
Народ знову заплескав у долоні
Емма відійшла від мікрофона. Люди продовжували кричати і плескати.
- А зараз, я би хотіла покликати на сцену одну особу, яка надихнула мене на все, що я зробила. Всі мої ідеї – це лише її заслуга. З нею я стала розумнішою, я стала серйознішою, я стала більш дорослою. І насправді, я знаю, чому доля обрала саме її графинею…
Ліна вийшла на сцену і підійшла до мікрофону.
- Сьогодні хороший день, - промовила графиня. – Не зважаючи на погоду, все одно, дуже хороший. Замок був відкритий для відвідувачів вже довгий час. Але сьогодні вже остаточно всі роботи і дослідження завершені. До початку наступного місяця має бути закінчений сад. Вже завершені всі учбові класи. Сьогодні привезли останні відреставровані картини роду Полонезьких. Це велика робота! Я хочу подякувати усім, хто брав у ній участь. Знайте, ви зробили свій внесок в історію. Нажаль, ні потаємної кімнати, ні камінця, ні тіла графа не було знайдено. Тому наш замок завжди матиме нерозгадану таємницю. Вона обросте легендами і батьки розповідатимуть своїм дітям, що в цьому замку є десь є нерозгадана таємниця, яка не під силу жодному археологу.
Всі засміялися.
- Я думаю, легенд буде багато, - посміхнулась Ліна. – Шкода тільки, що насправді ніякої кімнати немає… Та думаю, це не зменшить вашого інтересу до цієї пам‟ятки. Одна розумна людина сказала мені, що може, це просто трюк – зникнення графа, чарівний камінець – це все, щоб привернути увагу до старого закинутого нікому не потрібного замку. І якщо це справді так, то це хороший трюк… Отож, замок відкрито. І всім цим я завдячую одній людині. Без неї не було б нічого. Бо мало просто мати графський титул. Треба боротися, щоб досягти чогось. І вона боролася. Ім‟я цієї людини ви добре знаєте, це Емма Красовська. Вся наша команда отримала славу за пророблену роботу. Але насправді, всю найкропіткішу роботу зробила Емма.
На сцену вийшов мер. Він підійшов до Ліни.
- Сьогодні, Ліно, дійсно, гарний день, - промовив він.
- Я думаю, гарний день для того, щоб призначити директора музею.
- Так. Призначимо його демократичними виборами? Чи скористаємося тим, що я – мер, а ти - фактичний володар замку?
174
Всі засміялися.
- Ну-у-у, не знаю, - посміхнулась Ліна. – Я знаю, кого хочу призначити директором замку. А ви?
- Я теж знаю, кого, - впевнено промовив мер. – Може, і всі присутні знають? Мабуть, дійсно треба провести демократичні вибори.
- Емму Красовську! – прокричав чийсь голос з натовпу.
- Так! – підтримали всі. – Емму Красовську!
Мер підняв руку.
- Я хочу сказати, що дуже поважаю Емму Красовську та всю роботу, яку вона провела для цього замку. Але…
Натовп завмер в очікуванні.
- Але... Нажаль, змушений вас розчарувати… Бо до того, як ми оголосили ці демократичні вибори директора, я вже підписав папери про призначення директором…
Натовп збентежено дивився на мера.
- Про призначення директором, - невпевнено говорив мер, шукаючи щось за трибуною. – Де ж ці папери? Про призначення директором Емми Красовської!
Народ щосили зааплодував.
Емма піднялася на сцену.
- Це найбажаніша мить мого життя, - прошепотіла вона у мікрофон. – Це найкраще, що коли-небудь зі мною ставалося! А ви, пане Фадєєв, гарний актор, - потиснувши мерові руку, промовила Емма.
- Я думаю, наступного разу слід бути обережнішим з такими жартами, - пожартувала Ліна.
Під бурні оплески Емма зійшла зі сцени і пішла за куліси.
- А зараз, - промовив мер, - на вас чекає сюрприз. Яскраве музичне шоу від зірок естради. Насолоджуйтесь.
Марічка, ледь дістаючи до ручки, закрила великі дерев‟яні двері і радісно побігла виконувати наказ своєї господині.
- Пані? – здивувався граф. – Вона назвала вас пані?
- Так, - відповіла Ява. – Це наша служниця. Її матір була циганкою. Її убили, чотири роки тому. Дівчинка залишилася сама. Ми забрали її до себе.
- Це жахливо.
- Може, - посміхнулась Ява. – Та не знаю, що було б жахливіше для цієї дівчинки: жебракувати по селам разом з циганами чи допомагати у нас по господарству.
- Може й так.
- Ми годуємо, одягаємо її, виховуємо, як знадобиться. Люди обговорюють нас, бо багато та циганка горя принесла нашому селу. Багато біди принесла. Та дівчинку цю я не віддам. Вона ні в чому не винна. Вона мені, як сестра. Нещодавно на ярмарку купили їй льняне плаття. То вона в ньому, як королева походжає.
- Ви заможні? – сумно запитав Олександр, розуміючи, що він не рівня своїй рятівниці.
- Трохи, - знизала плечима дівчина. – Зовсім трохи. Мій батько лікує і цим заробляє на життя. А мати тримає господарство. Я допомагаю батькові збирати рослини в лісі і з них готувати ліки.
Граф відвернувся.
В кімнату знову забігла Марічка.
- Пані, я вже принесла води.
- Добре, Марічко.
- Пане, а ви так довго спали! – звернулась дівчинка до графа. – Я думала, що ви вже не прокинетесь. Та Ява казала мені, що ви обов‟язково прокинетесь. Бо вона давала вам свою магічну траву, коли ви спали.
Дівчинка знову зачинила за собою великі дерев‟яні двері і побігла.
175
Олександр знову зітхнув.
- Чим же я віддячу вам за вашу турботу?
Ява соромливо опустила довгі повіки, ховаючи блакитні очі.
Ліна зайшла у кімнату.
- Ліно, ну ти даєш, - промовила Емма. – Я ж не думала, що ти призначиш мене директором так швидко. Я ледь зі сцени не впала.
- Я ж казала, що на тебе чекає сюрприз.
- А де Остап?
- Він на іншому кінці замку. Сказав, хоче бути присутній на першій екскурсії. Здається, це тебе, Еммо…
Емма обернулась назад і побачила знайоме обличчя. Позаду неї стояла Марта.
- Я, мабуть, піду, - промовила Ліна. – Все нормально?
- Так, можеш лишити нас. Все добре.
Ліна зачинила за собою двері.
- Вітаю тебе, - промовила Марта.
- Дякую.
- Ти багато добилася, - продовжила вона. – Вже і з мером подружилась…
- На відміну від інших, я працювала, а не махала задом на сцені.
Марта посміхнулась.
- Все, що ти отримала, ти чесно заслужила. Ти, дійсно, талановита. Директор з тебе буде кращий, ніж модель…
Емма нічого не відповіла.
- Насправді, я не просто так прийшла…
- Не сумніваюсь, - уразливо промовила Емма.
- Я прийшла попросити про дещо.
- Я іншого і чекати не могла. Ніколи б не повірила, що ти просто так опустишся до того, щоб мене привітати.
- Навіщо ти так? – сумно промовила Марта. – Я ж не для себе.
- Ні? А для кого? Для сотні голодних дітей? Чи для лікарень? А-а-а, знаю, мабуть, ваше модельне агентство помирає від бідності, і ти прийшла попросити трохи грошей…
- Ірина, - тихо прошепотіла Марта. - Її досі не знайдено.
Емма, нарешті, замовчала і уважно подивилася на Марту.
- Коли це все розпочалося, мені здавалося, що велося якесь розслідування. Але потім, слід Ірини загубився. І більше ніхто цим не займається. Вони кажуть, що в них є більш важливі злочини, і нема часу на безнадійні справи.
- І що я маю зробити? Розшукати її?
- У тебе є зв‟язки. Ти можеш вплинути на міліцію через мера.
- Може, в міліції, дійсно, є важливіші справи? А ця - безнадійна.
- Вона не безнадійна. Ірина мені дзвонила. Я точно знаю, що це вона. Вона мовчала в трубку. Мабуть, не могла говорити. Але хотіла, щоб я відстежила її дзвінок.
- Ти дзвонила в міліцію? Вони перевірили той дзвінок?
- Так, я дзвонила, - сумно відповіла Марта. - Але до мене так ніхто і не приїхав.
- А що вони, взагалі, кажуть?
- Спочатку вони знайшли її слід в Арабських еміратах, а потім місцева поліція сказала, що Ірина втекла і відшукати її не вдається. Що швидше за все, вона вже мертва.
- Це жахливо.
- У Ірини лише одна бабуся. Вона цілими днями сидить перед відділком і намагається якось на них вплинути, але це марно.
- А як ти знаєш, що це дзвонила саме Ірина, якщо дзвінок не перевіряли.
- Я не знаю… Я хочу, щоб це була вона. Але насправді, то міг бути хто завгодно.
- Еммо, Вас викликають на сцену, - зайшовши у кімнату, промовила Яна.
176
- Дякую, Яно, я вже йду.
По замку ішла екскурсія. Гід натхненно розповідала про замок, про його вік, про графів Полонезьких.
- Я ніколи не думала, що цей замок такий гарний, - промовила Олена Остапові, ідучи коридором з групою відвідувачів.
- Це правда.
- Ця стіна побудована раніше, ніж ця? – запитала Олена гіда.
- Так. Ця частина було побудована у чотирнадцятому сторіччі.
- Я так і подумала, - промовила Олена, вдивляючись через лупу у камінці на стіні.
- Мені здається, що навпаки. Ця стіна новіша, ніж ця, - промовив хтось із відвідувачів.
- Це тому що ця частина була в жахливому стані, і дуже ретельно реставрувалася, - відповіла дівчина-гід.
- Але вік не приховаєш, - промовила Олена. – Все одно, видно, що ця стіна набагато старіша.
- Не знаю, - відповіла Олені гід. – Я нічого не бачу. Я просто знаю. З вас був би, мабуть, дуже хороший археолог.
- Я і є хороший археолог, - пробубоніла під ніс Олена, продовжуючи дивитися у лупу.
- Як екскурсія? - пошепки запитала Ліна, яка, тільки-но, приєдналася.
- Чудово, графине, - промовила Олена.
- Де Емма? – запитав Остап.
- О-о-о! Емма все ніяк не може розпрощатися з журналістами та натовпами шанувальників. Вони вже втретє її на сцену кличуть, - посміхнулась Ліна.
- От що значить «людина - народжена для сцени», - промовив Остап.
- Тихіше, - перервала Олена. – Все ж таки, екскурсія.
Група людей під проводом гіда пішли далі.
- Олено, не відставай, - прошепотів Остап.
- Я зараз підтягнуся…
Група зникла в лабіринті замку. А Олена продовжувала роздивлятися стіну.
- Я - не археолог, - промовила Ліна, - і не можу зрозуміти, що в цій стіні такого цікавого.
Олена здригнулася. Вона думала, що всі пішли і не очікувала почути голос.
- Ти злякалася? – посміхнулась Ліна.
- Так, я просто дуже зосередилась.
- На що ти дивишся?
Олена відійшла від стіни і подивилася на неї здалеку.
- Просто гід сказала, що це 14 вік, але…
- Що але?
- В 14 сторіччі ще не було такого каміння. З нього почали будувати лише у шістнадцятому, а то і пізніше.
- І що це може означати?
- Не знаю. Ця стіна не важлива. Замок тримається на цих трьох основних стінах, якщо їх знести, замку кінець.
- Тобто ця стіна будувалася не для укріплення?
- Точно не для цього.
- А навіщо ж?
- Не знаю.
- А за цією стіною може бути кімната? – раптом з більшою цікавістю запитала Ліна.
Олена подивилася на графиню, торкнулася до стіни рукою, а потім прихилилася до неї вухом і, декілька разів вдаривши по ній рукою, зосереджено вслухалась.
- Кімната? Точно ні, - впевнено промовила вона. - Там має бути дуже тонкий простір. Сантиметрів 30 – 40. Не більше.
177
- Ти така розумна. Ходімо, я тобі хочу щось показати.
Ліна схопила Олену за руку і потягнула за собою по коридору.
Вони пройшли через невеликий тунель та опинилася біля стіни, на якій була видряпана схема замку.
- Подивись на цю схему, - промовила Ліна.
Олена подивилася на схему, потім якось дивно оглянулася довкола і знову глянула на схему..
- Дивно, - промовила вона.
- Що?
- Наскільки я встигла роздивитися, в тій частині замку кімнати не було, а на схемі є.
- Все правильно, - промовила Ліна. – Ти можеш якось це пояснити?
Олена вийняла лупу і уважно подивилася на схему.
- Я поки не можу тобі сказати нічого точно. Просто дуже дивна схема. Вона не відповідає дійсності.
- Не відповідає? – здивувалася Ліна. - Чому?
- Її розміри. Вони не відповідають розмірам кімнат. Тобто, частково відповідають…
- Як ти знаєш? – здивувалась Ліна.
- Бо я ходила по кімнатам, - відповіла Олена.
- Я теж ходила, але не запам‟ятала розмірів жодної з кімнат. Можливо, цю схему малювала людина, така, як я, яка не дуже то і звертала увагу на розміри.
- Ні, - відповіла Олена. – Ця людина явно розуміла, що робить. Дивись, тут лінія зовсім тонка, це означає, що цей камінь дуже твердий і малювати на ньому важко. Цей камінь, не такий твердий і малювати на ньому простіше. Але художник чомусь малює на твердому камені, розумієш. Ніби намагається дотримуватися розмірів.
- Можливо.
- Слухай, а де магістерська робота Карли? Я б хотіла її переглянути.
- Вона у Остапа. Остап придбав усі авторські права на неї. Хочеш, я скажу йому, і він дасть тобі її почитати.
- Було б добре.
- Знаєш, насправді, мене турбують не розміри, а ця кімната, - промовила Ліна. – Як думаєш, де вона могла подітись?
- Може, її розвалили?
- В тому то й справа. Всі археологи в один голос говорять, що стіна там цільна і всі камінці цілі, і що ніяка кімната там ніколи не стояла. Але ж на схемі вона є!
- Це дивно, я згодна, - промовила Олена. – Хтось наче хотів нас обдурити. Нехай Остап дасть мені ту роботу, а я спробую з‟ясувати.
Був холодний квітневий ранок.
Десь далеко з-за обрію крізь великі сонливі небеса пробилися перші промені сонця. Вони пронизали небо наскрізь, наче гострі голки, і осяяли небосхил.
Потроху вже зникав блідий, як сніг, місяць. За яскравими променями сонця він був майже непомітним, і лише уважно придивившись, можна було помітити його тьмяне сірувате півколо.
А тим часом сонце потроху починало господарювати на блакитному злегка захмареному небі, розправляючи повсюди свої яскраві промені. Величезна вогняна куля самозакохано рухалася небом уверх, поважно освітлюючи розпатлані нічним вітерцем хмари.
А вони лише піддатливо колихалися у повітряній колисці, мружачись від яскравого світла.
А під низом розкинувся сад… І ліс, і долина і поле… І річка, і озеро… Все пахло весною. Вона нарешті вступила в свої повноцінні права. І все навколо цвіло, і пахло, і зеленіло. Дерева шепотілись маленькими листочками, пташки з самого ранку дзвінко щебетали, річка настирно хлюпала своїми хвильками і лише незворушно стояли дерева.
178
Вони неохайно тримали своє віття, поміж якого гуляв вітер і замислено розглядали свої широкі тіні. То був старий вишневий сад.
Йому було вже років сто… Його колись посадив іще дід Микита, який давно вже спочивав на небі.
Ява ішла з лісу з повною корзиною різноманітних трав. Батько навчив її, найкраще збирати трави на світанку, тоді в них зберігається вся сила природи. На її долонях застигла ранкова роса, босі ноги були обпечені кропивою, волосся розвивалося за вітром. Але вона посміхалася. Вона знала, що сили, яку вона отримала у цій ранковій прогулянці – їй вистачить на весь день.
В корзині охайно були розкладені букети маленьких квіточок. Тут виднілися і квіточки мати-й-мачухи, і невеликі зелені листки кульбаби, суничний лист. Збоку, акуратною жменькою лежали соснові бруньки. А посередині розмістилися декілька стеблів молодої кропиви, загорнуті у стару хусточку.
Щоранку Ява прокидалася з першими промінцями сонця. І тихо, навіть, не взуваючись, ішла до лісу збирати трави, а потім весь день допомагала батькові готувати з цих трав лікарське зілля.
Батько пишався нею. Вона єдина з усього роду перейняла, як і він, прабабусині навики. Вона розуміла, відчувала природу, так, як і він. Вже у п‟ять років вона легко могла розрізнити, навіть, найближчі трави-двійники.
Мати Яви не розуміла захоплення дочки і весь час намагалася перетягти доньку собі в помічниці. А помічниця б їй, дійсно, не завадила. Адже Любава була найкращою господаркою на селі. Тримала таке господарство, яке не в змозі була тримати жодна інша жінка. Та ще й як тримала. Коні завжди чисті та вичесані, у корів молоко жирне, кури великі, гарні. А картопля, яка ж була картопля! Величиною з капусту. І смородина була більша за і сусідську, і горіх щороку плоди давав. Неначе якесь чаклунство висіло над Любавиною хатою. Сусідки бувало стануть за парканом, поставлять відра з водою, дивляться на город та шепочуться, ніби не могла така картопля сама по собі вирости, і що точно якась нечисть втрутилась. А Любава на городі працює, побачить сусідок, розпрямиться в повний зріст, руки в боки, та як гаркне. Чого повитріщалися? Якби працювали, так, як вона, а не лясами точили, то і в них би така сама і картопля була, і коні, і кури…
А вже на ярмарку Любава була, як цариця. Все у неї було найкраще: огірки найпахучіші, помідори найчервоніші, м'ясо найсвіжіше. Верталася вона з повними сумками грошей. А сусідки товар свій назад везли і заздрісно поглядали на гордовиту Любаву.
Не любили Любаву жінки, хоча бувало й самі куплять її картоплі чи цибулі, наварять на вечерю. Їдять і дивуються. Як же так може бути? Здається, на сусідніх городах вирощують, а в Любави все ж смачніше. Відьма.
Явин батько був не таким. Його на селі любили. Не раз і людей він рятував від хвороб страшних, і порадою доброю завжди підтримував. А за трави свої ще й гроші брати не хотів. Стара Любава, як побачить, що грошей не бере, починає сварити: «Бери, як дають, бо позвикають!». А він візьме гроші, та ще й трави якої цілющої в добавку дасть. А Любава побачить і знову почне: «Геть і копійчини лишньої взяти не можеш. І курей, і свиней, і коней – всіх годувати треба. На що ж я господарство триматиму, якщо ще й тебе у себе на спині буду носити?». А він махне рукою: «Будуть ще гроші…». І дійсно, завжди у них гроші були.
Ява стала золотою серединою між батьками. Вона не була жадібною, як мати, але і за роботу свою ціну знала. Задивлялися на неї сільські хлопці. І багата, і вродлива, ще й роботяща. Бувало іде за водою через поле – то вони геть і косити перестають. Стануть, та очей не відводять. Стара Любава, як побачить, що заграють, то бігом Яву до хати кличе. «Не рівня вони тобі» - каже. – «Тобі графа треба, чи короля самого».
Може й треба. Та тільки де ж його взяти, того графа?
179
Ява підійшла до своєї хати. Біля порогу стояло відро, а біля нього маленька Марічка умивалася прохолодною водою.
- Василь ще спить? – спитала Ява, ставлячи на сходи корзину.
- Ні, - відповіла Марічка. – Пішов у сад з кистями та фарбою, розмальовувати горщики.
Ява посміхнулась. Вона зняла фартух і попрямувала до вишневого саду.
Василь сидів посеред саду і натхненно вимальовував на горщиках все, що бачив навколо – птахи, дерева, маленькі квіти, сонце. Дивно, та малювати - це єдине, що вдавалося Василеві. Він жив в цьому селі з зими. Його знайшли на озері. Взимку, він провалився там під лід. Та на щастя, його врятували селяни. З тих пір і почалося його життя. Що було до того – невідомо. Він, навіть, не зміг пригадати, як його звати, а ім‟я «Василь» дала йому Ява на честь сміливого хлопчини, який першим кинувся рятувати його безтямного з-під льоду. Треба буде познайомитись з тим сміливцем, щоб хоч подякувати йому.
Василь розумів, яким тягарем він був для цієї сім‟ї, яка його врятувала. Близько місяця він лежав безтямний, і лише серце юної красуні було небайдуже до нього. Вона поїла його цілющими травами. Та не лише їй був вдячний Василь за допомогу. Всі навколо піклувалися про нього. І поважний сільський ворожбит, який чаклував над своїми травами, і старий дядько Мирон, якому довелося переселитися до сараю, щоб звільнити хворому Василеві ліжко, і маленьке веселе циганча Марічка… Всі були до нього добрі, всі були щирі. Василь не знав, що було з ним раніше, але зараз він був щасливим. Він знайшов себе у малярстві – розмальовував глиняні горщики, малював на стінах хат, на парканах, і цим заробляв собі на життя. Селяни казали, що в нього справжній талант.
Емма з величезними букетами квітів зайшла в кабінет до мера.
- Народ вас любить, Еммо. З цим не посперечаєшся, - посміхнувся Фадєєв, розглядаючи квіти.
- Так, я така щаслива сьогодні! – погодилась Емма. - Так приємно визнавати, що твоя праця потрібна людям.
- Це ваше призначення! Ви щасливі, коли всі навколо вас щасливі.
Дівчина посміхнулась.
- Можна я у вас квіти поки поставлю?
- Так, беріть будь-яку вазу. Зараз скажу секретарю, нехай принесе води.
- Ні, ні, не треба. Сама впораюсь. Просто поставлю, поки без води.
Емма поставила квіти і сіла напроти мера.
- Отож, - почав мер. – Що сталося?
- Чому ви вирішили, що щось сталося?
- Ну не квіти ж ви мені прийшли показати і розповісти, яка ви щаслива…
- Від вас не приховаєш, - почервоніла Емма.
- Отож…
- Моя подруга, - невпевнено почала дівчина. – Вона мала їхати на конкурс краси, а потрапила у рабство
- Так…
- Міліція закинула цю справу, як безнадійну. Останній раз вона дзвонила з Арабських еміратів, а потім втекла. І з тих пір її ніхто не шукає.
- Хм…
Мер встав і підійшов до вікна.
- А як ця справа відноситься до наших з вами спільних справ?
- До справ із замком? Ніяк.
- Тоді чому ви вирішили, що можете просити у мене щось такого роду?
- Бо ви мер!
- Я мер не лише для вас, люба панно! – голосно засміявся Фадєєв. - А якщо кожна людина в цьому місті прибіжить до мене зі своїми проблемами, і почне
180
розповідати, що поганого сталося в її житті. Що я тоді робитиму, працюватиму на телефоні довіри?
Емма нічого не відповіла.
- Ви отримали перше в своєму житті підвищення і вже вирішили, що ви настільки впливова особа, що можете вирішувати справи такого рівня.
Емма опустила очі.
- Я просто хотіла допомогти своїй подрузі…
- Еммо, люба, кого ви хочете обдурити? Ви, навіть, не знаєте деталей даної історії. Останній раз вона дзвонила не з Об‟єднаних арабських еміратів, а з Саудівської Аравії, і як заявляє поліція, вона утекла, незаконно перетнувши кордон. Про це повідомляли у ранкових новинах. А ви, навіть, не в курсі… Не дуже б я хотів мати таку подругу, як ви.
Емма опустила голову.
- Я збрехала, - тихо відповіла вона. – Насправді, Ірина ніколи не була моєю подругою. Ми разом працювали в модельному агентстві. Але ніколи, навіть, не спілкувалися нормально. Ми завжди були головними конкурентками на всіх конкурсах. Вона була дуже гарна, надзвичайно вродлива, а мені завжди просто більше щастило. Тому ми ненавиділи одна одну.
Фадєєв повільно пройшовся вздовж кімнати, нахилився над квітами і вдихнув їх аромат.
Емма сиділа незворушно.
- Ясно, - нарешті промовив мер. – Я думаю, що і просите ви за неї не тому, що вона для вас важлива, а тому, що хочете показати всю свою впливовість тій людині, яка вас про це попросила.
Емма встала і підійшла до стійки з самоваром.
- Вам зробити чаю? – запитала вона мера.
- Кави, якщо не важко.
Емма почала готувати.
Мер відійшов від вікна і сів за свій стіл.
- Ваша кава, - промовила Емма і сіла навпроти.
- Смачно! – посміхнувся мер, зробивши перший ковток. – Я подумаю над тим, щоб найняти вас секретарем.
- Може, каву я вам зробила і смачну, але чай собі – просто жахливий. Тому від посади секретаря, мабуть, відмовлюсь.
- Та ну, це сорт чаю, сам по собі жахливий. Я теж його пити не можу.
- Чому ж не викинете?
- Тримаю для набридливих відвідувачів, таких, як ви, - пожартував мер.
- Насправді, не так все, - трохи подумавши, промовила Емма.
- Що саме?
- Справа не в тому, що я хочу перед кимось довести свою впливовість, - пояснила Емма. – Просто я вже подорослішала і зрозуміла, що модельний бізнес – це не моє. І в моїй душі вона вже перестала бути моєю конкуренткою. Я вже пробачила їй все те погане, що вона мені зробила. Хоча… думаю, що, навіть, якби я і не пробачила, моя совість, все одно, примусила б мене сюди прийти і просити.
- Я спробую щось зробити. Хоча не знаю, що з того вийде.
Ява повільно підійшла до Василя, який сидів на дерев‟яній коробці і вимальовував на горщику весну.
- Дуже гарно, - прошепотіла вона, намагаючись не порушити тонку майстерну роботу.
Василь відірвав очі від свого малюнку і поглянув на Яву.
- Ти сьогодні теж дуже гарна, - промовив Василь.
Ява посміхнулась.
- Для кого ти розмальовуєш горщик? – запитала Ява.
181
- Цей? – запитав Василь, показуючи на один, який підсихав на сонці. – Цей дала твоя мати. Сказала, все що я розмалюю, повезе цього року продавати на ярмарку.
Ява знову посміхнулася. Василь раптом посерйознішав.
- А чи можна малювати на горщику людину?
- Людину? – перепитала Ява. – Не знаю. Я ніколи не бачила горщика з людьми…
- І я… Теж не бачив.
- Думаю, можна. Але якщо він поб‟ється, то це, мабуть, буде погана прикмета. Особливо, для тієї людини, яку ти зобразиш…
- Я її не знаю, - сумно промовив Василь.
- Кого? – запитала Ява. – Кого ти хочеш зобразити?
- Я бачив її уві сні. У неї каштанове волосся. Зелені очі… Бліда, як сніг шкіра. А у волоссі заплуталися сніжинки…
- Мабуть, вона дуже гарна… Спробуй намалювати.
- Якби мені лише раз іще побачити цей сон…
- Можливо, ти знав цю людину колись у минулому.
- Я не знаю, - промовив Василь, ставлячи біля себе вже розмальований горщик. – Я нічого не пам‟ятаю. Але дуже хотів би згадати.
- Не сумуй, Василю, ти згадаєш. Те, що ти згадав чиєсь обличчя – це вже хороший знак. Це означає, що скоро пам'ять повернеться до тебе, і ти згадаєш повністю усе.. Хочеш, я спробую приготувати для тебе ліки з цілющої лапчатки, які допоможуть тоді згадати.
- Мені чомусь здається, що я ніколи вже нічого не згадаю, - сумно відповів Василь.
Була ніч. Емма і Ліна лежали в кімнаті.
- Треба зробити перестановку, - промовила Ліна
Емма мовчала..
- Спиш вже? – запитала Ліна.
- Ні, - відповіла Емма.
- Сьогодні так чудово було, люди, які нас люблять… Такі щасливі…
- А феєрверк був нормальний? Бо я ж його не бачила.
- Так, феєрверк був хороший. А ти куди поїхала?
- Треба було з мером поспілкуватися…
- Чесно, я б ніколи не подумала, що мене чекає така доля. Що я виходитиму на сцену і люди мені аплодуватимуть. І кричатимуть мені… А ще, може, любитимуть.
Емма посміхнулась.
- Котра година?
- О пів на другу.
- Пізно вже, треба спати.
- Так…
Минула приблизно година.
Ліна лежала в ліжку і думала про свого графа. Де ж його тіло? Його камінець… А ще про роман… Дивно так писати… Коли не знаєш, що далі… Коли думки приходять самі собою, нізвідки. Просто переписуєш їх зі своєї голови, а головне, точно знаєш, це все правда.
Подзвонив телефон. Ліна підняла голову і подивилася на сусіднє ліжко. Емма вже спала.
Ліна, не встаючи з ліжка, простягнула руку і підняла трубку.
- Алло, - пошепки промовила вона.
- Алло, Ліно, це Олена, не розбудила?
- Та ні, все нормально.
- Слухай, я тут ось про що подумала… Знаєш…
- Про що?
182
- Хоча знаєш, мабуть, даремно тебе розбудила. Все одно, треба в замок їхати. Завтра вранці давай зустрінемось в замку.
- Давай зараз! – прошепотіла Ліна.
- Зараз? Третя ночі, Ліно!
- Друга, а не третя. Давай! Бери таксі!
Таксі зупинилося біля воріт.
- Ви впевнені, що вам сюди, пані? Тут вже зачинено, - промовив водій.
- Так, мені сюди, - відповіла Олена.
- Вас чекати?
- Та ні, навряд, я вже сама якось виберусь. Решти не треба.
Олена вийшла з машини.
Біля воріт її вже чекала Ліна. Помітивши таксі, вона швидко попрямувала до дороги.
Олена пішла їй назустріч.
- Ну кажи, - навіть, не привітавшись, нетерпляче промовила Ліна.
- Дивись, - виймаючи зі своєї сумочки якісь малюнки. почала Олена. – Ось ці дві схеми. Я взяла їх з роботи Карли. Все, в принципі, схоже. Різниця лише в оцій кімнаті. І от що я подумала. В роботі Карли сказано, що підвалу під самим замком немає! Але, можливо, є підвал в тому місці, де має стояти кімната.
- Тобто, це підземельна кімната?
- Так! І саме тому вона позначена на карті, але ми її не бачимо.
- А як же в неї зайти? – здивовано запитала Ліна. – Якщо підвалу під замком немає, як зайти в ту підземельну кімнату? Де ж знайти в неї вхід?
- Знаєш, один мій хороший друг для того, щоб проникнути під будинок, години зо дві ліз по підземним трубам вздовж підземної річки.
- Оце так. Думаєш, вхід може бути десь зовсім в іншому місті?
- Так, кімната може знаходитись біля замку, в тому місті, де позначено на карті. А вхід в неї може бути якийсь потаємний. Може, десь у саду, або в тій алеї під якоюсь із плит. Важко буде зрозуміти.
- А ми зможемо розкопати її?
- В принципі, це можливо, - відповіла Олена. – Принаймні, якщо ми, навіть, не потрапимо всередину кімнати, ми зможемо натрапити на каміння, яким ця кімната укріплена. І тоді точно упевнимось, що вона там є.
- Тоді треба швидше почати копати! Пішли.
Ліна і Олена побігли вздовж замку до його задньої стіни.
- Ось тут треба копати! – крикнула графиня. – Зачекай, я взяла ліхтарик.
- У тебе є тут лопати? – запитала Олена.
- Так! Лопати… Лопати… Де ж вони можуть бути. Зачекай, Емма знає! Зараз я їй подзвоню. Он таксофон! У тебе є монети?
- У мене жетони, - відповіла Олена.
Ліна вихопила з рук Олени жетон і побігла до таксофону.
Олена стала на місце, де мала бути кімната і закрила очі. За хвилину, не відкриваючи очей, вона ступила два кроки назад.
- Ліно! – крикнула Олена.
- Так, я дзвоню, - крикнула Ліна з телефонної будки.
- Не дзвони…
- Чому?
- Клади трубку, не буди її.
Ліна поклала трубку і, нічого не розуміючи, підійшла до Олени.
- Що сталося?
- Там нічого немає, - сумно промовила вона. – Це лише гіпотеза і, нажаль, нічим не підтверджена.
- Звідки ти знаєш? Треба розкопати!
- Ні, там нічого немає. Якби там було хоч щось, я б це відчула.
183
- Я нічого не розумію.
- Повір мені, Ліно. Кімнати там немає…
Василь сидів посеред саду і вимальовував саморобним пензлем на плоскій дерев‟яній дошці.
Навколо нього бігала Марічка і щось наспівувала.
До Василя підійшла Ява.
- Вже мусимо обідати, - промовила вона.
Василь не відривався від роботи.
Ява зайшла ззаду, намагаючись побачити намальоване.
- У мене нічого не виходить, - сумно промовив він.
Ява поклала йому руку на плече і жалібно подивилася на нього.
- Я, ніби усе пам‟ятаю, а потім знову чомусь забуваю.
- Пам'ять вертається не одразу, на все свій час, - втішаючи, промовила дівчина.
- На все свій час, - безнадійно повторив Василь. – Мені сьогодні знову наснився той сон… Я іду… Чи їду… Я не знаю. Я в лісі. А вона іде назустріч і посміхається. І я так виразно бачив ті зелені очі, і обличчя, як сніг, і вуста… І сніжинки, які заплуталися в волоссі. І виблискували на сонці. А коли прокинувся – знову усе забув.
- Василю, - жалібно промовила Ява. – Не переживай. На. Випий трави.
Василь узяв в руки глечик з лікувальною травою і натхненно почав пити.
Ява лише сумно гладила його по плечу.
Чи згадає він хоч що-небудь колись. Чи вже ні…
- Знаєш, раптом промовила дівчина. – Завтра вранці я піду до лісу і назбираю такої трави, що ти обов‟язково все згадаєш. Я приготую її за іншим рецептом. Не за тим, що батько мене вчив, а за тим, що прабабуся моя колись навчала.
- Як же я хочу спати, - зітхаючи над своїми записами, промовила Ліна.
Емма посміхнулась.
- Воно і не дивно! Півночі блукати навколо замку.
- Ой, Еммо, якби ж ти знала, як же я хочу розгадати таємницю графа. Я і так ночами не сплю, і думаю, чому він зрадив, чого розлюбив свою дружину. І нарешті, де той камінець? Здається, що жити почну лише тоді, коли його отримаю.
- А мені, якщо чесно, байдуже, - промовила Емма. – Я змінилася, дуже-дуже змінилася. І мене камінець цікавить найменше. Головне, щоб діти розвивалися в правильному напрямку, щоб любили рідний край. Розумієш?
- Розумію… Тепер розумію, чому не ти, а я стала графинею.
Емма нічого не відповіла.
- Як же я хочу спати, - знову зітхнула Ліна.
- А я, як тільки в свій кабінет захожу, одразу хочу працювати! І куди той сон дівається…
В кабінет зайшла секретар.
- Еммо, до вас Марта.
- Дякую, Вандо. Нехай проходить.
- Що вона від тебе хоче? – запитала Ліна.
- Та це все через Ірину. Пам‟ятаєш, яку хитрістю вивезли в Арабські емірати.
- Так. Пам‟ятаю.
В кабінет зайшла Марта.
- Добрий день, графине, Еммо.
- Називай мене Ліна.
- Добре.
- Сідай, Марто, - промовила Емма.
- Дякую, що посприяла. Справа трохи зрушилась. Принаймні, сьогодні мені дзвонив якийсь слідчий, ставив якісь питання.
184
- Які?
- Не пам‟ятаю, нічого не пам‟ятаю. Просто так переживала, що все забула.
- Це нормально. Мені вчора повідомили, що Ірина вже не в Арабський еміратах, що вона перетнула кордон з Саудівською Аравією.
- Так, це вже десь тиждень назад було. Вона дзвонила з Саудівської Аравії мені. Але потім десь зникла. І місцева поліція припускає, що її вбили під час місцевих заворушень.
- Це страшно.
- Так пишуть газети. У мене іншого джерела інформації, нажаль, немає, - промовила Марта.
- Вона була надто вродлива, щоб її вбили, - промовила Емма. - Я думаю, на неї обов‟язково звернув би увагу якийсь чоловік. Не важливо, з якими намірами. Я думаю, що знайшовся б хтось, щоб захистити її.
- Я теж на це сподіваюсь, - промовила Марта. – Лише цим і живу. Може, вона вже зустріла когось там, і щаслива.
- Ага, дуже щаслива, - прошепотіла Ліна. – П‟ятою чи шостою дружиною…
- Хай краще п‟ятою чи шостою, але хоча б живою.
Під блакитним небом розкинувся мальовничий вишневий сад. Він пишно вдихав чисте повітря і віяв навколо своїм ароматом. Зелена трава шаруділа від вітру, десь далі було чути дзюрчання води, спів пташок.
Посеред саду на самісінькій траві лежала Ява і плела вінок з гнучких маленьких гілочок, прикрашаючи їх зеленим листям.
- На Пасху заколемо кабанчика, - радісно промовила Ява. – Накоптимо сала. Засолимо м'ясо. Буде і до свят, і до вечорниць. Напечемо хліба, пасок, підемо до церкви.
- Ще трохи і завершиться піст, - промовив Василь, подаючи Яві зібрані гілочки.
- Я вже дочекатися не можу. Мати вишила тобі сорочку, мусиш вдягти її на свята.
- Одягну, обов‟язково, - промовив Василь.
- А ще на ярмарок поїдемо. Батько хоче коней купити. Мати подушок. Глечики твої продаватимемо. Кажуть, навіть, пан міський приїде на глечики твої дивитися.
Василь посміхнувся.
- Домалював свою картину?
- Ще ні, - відповів хлопець.
- Ніяк не можеш згадати те обличчя?
- Ніяк… Але точно знаю, вона в душі у мене, в серці. Може, я любив її колись. Може, й зараз люблю…
Ява сумно зітхнула.
- Що я можу віддати за те, щоб її побачити… Хоч раз. Торкнутися волосся…
Десь недалеко почулося шарудіння. Ява припідняла голову і побачила, як бігла до них маленька Марічка. Чорні очі виблискували, неначе були зроблені з самого золота. Темне волосся було неохайно заплетене в дві довгі косички. Старе, але чисте плаття було набагато більше, ніж сама Марічка, і від того дівчинка здавалася ще більш кумедною.
- Марічко, хіба моя мати не казала тобі не гратися в саду самій?
- Казала, - задихано відповіла Марічка. – Але ж я не сама.
Вона підбігла до Яви і впала біля неї на траву.
Ява опустила голову і закрила очі.
Марічка взяла Яву за руку і повернула до себе долонею.
- Хочеш, я поворожу тобі, як мене мати вчили? – запитала Марічка.
Василь піднявся і уважно подивився на циганча.
- А ти вмієш ворожити? – запитав він.
- Вмію, - впевнено відповіла Марічка. – Мене мати навчили.
- Кого ти слухаєш? – розсміялася Ява. – Вона і матері то не пам‟ятає, бо мала була.
185
- Пам‟ятаю, - ображено відповіла дівчина.
- Добре, ворожи, - жартуючи, продовжила Ява. – Тільки добре ворожи. Як погане щось наворожиш – то скажу батькові, щоб видав тебе заміж за сина коваля – ледачого Панаса. Ще й без приданого.
- Не хочу я заміж за Панаса. Не люблю його.
Ява голосно засміялася, підморгуючи Василеві.
Маленька Марічка довго вдивлялася в долоню Яви, а та продовжувала посміхалася.
- Це твоя лінія життя, - промовила дівчинка. – Ой, ні… Не ця. Ось ця…
Василь та Ява засміялися.
- Може, ця, - розгублено тикнула пальцем Марічка.
- То яка?
Дівчинка сумно дивилася у долоню.
- Я знала! – голосно промовила вона. – Тільки я забула.
- Дивіться, он баба Варвара іде. Давайте зробимо вигляд, що не бачимо її, - різко промовила Ява.
- Чого? – відвертаючись від старезної баби, запитав Василь.
- Вона - відьма! – голосно крикнула Марічка.
- Марічко, чого горланиш? – схопивши дівчинку за руку, прошипіла Ява. – Швидше сядь, бо прокляне тебе та баба.
- Так повільно іде. Може, їй допомогти корзину нести? - запропонував Василь.
- Ні, що ти, - злякано заперечила Ява. – Мій батько казав до неї не торкатися, навіть. Вона – не чиста сила. Кажуть, хто до неї торкнеться – той помре від язв та бородавок.
- Фу-у, - зажмурила очі Марічка. – Бачите, сюди іде.
- Може, їй все ж допомогти? - зніяковіло повторив Василь. – Їй же важко.
- То хай би не йшла в наше село. В своє нехай вертається, - жорстко промовила Ява. – Марічко, швидше роби вигляд, що ворожиш мені. Може, вона побачить, що ми зайняті, і не підійде.
Марічка швидко сіла навпроти своєї пані і схопивши її за руку, почала водити по долоні пальцем і голосно щось промовляти:
- Так, у тебе станеться щось неочікуване! – промовила Марічка так голосно, щоб чути було і старезній бабці. – Тебе чекає подорож… Дуже довга подорож…
Тим часом бабка підійшла до них і зупинилася, ледь втримуючи важку корзину на плечах.
- Ще тебе чекає…. Тебе чекає, - не могла придумати Марічка. – Якесь свято…
- Може, Пасха? – підіграв Василь.
- А й справді, скоро Пасха! – голосно викрикнула Ява.
- Доброго здоров‟я, - встрівши в розмову, промовила баба Варя.
- Доброго, - промовив Василь.
Він одразу вскочив і, підбігши до бабусі, допоміг поставити їй важку корзину на землю.
- Іди собі, бабцю, - промовила Ява, намагаючись не дивитися Варварі в очі. – Не зачіпай нас.
- У тебе буде свято! – знервовано повторювала Марічка, вхопившись від страху в Явину руку.
- Свято? – промимрила баба. – Не те ти ворожиш, дівчино! А от я можу долю тобі твою розповісти.
- Іди собі, бабо, - промовила Ява. – Не хочу нічого чути від тебе.
- А чому ж? Мені і рука твоя не потрібна. Я і так все знаю.
Ява піднялася з трави і, щосили тримаючи маленьку Марічку, відійшла від бабці на кілька кроків.
- Ходімо, Василю. Нам час до хати. А ти іди, бабо, не зачіпай нас.
- Буде в тебе весілля, - крикнула бабця услід. – Дуже скоро!.
186
- Брешеш ти все, бабо. Яке ж весілля? Хто ж у піст свататиметься? – іронічно запитала Ява і потягнула Марічку за собою.
Ліна сиділа на дивані і натхненно жувала ковпачок ручки, заглибившись у свою писанину.
- Ліно! – голосно крикнула Емма. – Викинь, нарешті, з рота ковпачок. Коли ти попрощаєшся з цією дурною звичкою?
Ліна посміхнулась.
- У мене по-іншому не думається.
- Ага, звичайно, - засміялась Емма. – Не думається.
- Ну, може, думається, але дуже-дуже повільно.
- А з ковпачком в роті набагато швидше і продуктивніше.
Емма поставила на стіл піднос з чаєм і сіла біля Ліни на диван.
- Над чим працюєш?
- Я пишу про графа… Все ще про свого графа…
- Можна? – простягнувши руку до паперів, запитала Емма.
- Ні, ні! Ні в я кому разі. Це погана прикмета, коли хтось читає роман до його закінчення.
- Це буде роман? Історичний?
- Ні, історії буде мало. В основному кохання…
- Кохання? – здивувалася Емма. – Нічого собі.
- Так… Я, здається, сама вже закохалася по вуха в свого графа. Я намагаюсь виправдати його. Насправді, не всі чоловіки такі брехуни і лицеміри. Це просто ми їх бачимо такими через свої чорні окуляри. Я думаю є погані люди, а є хороші, і це не залежить від статі. Є зрадники, а є вірні своєму коханню. І ніякого відношення до того, чоловік ти чи жінка – це немає.
- Може й так…
- Я все думаю про Ганну і її чоловіка. Знаєш, вони правильно зробили, що пішли від нас, навіть, якщо і назавжди. Вони мають бути разом, жити разом і слухати лише одне одного. І більше нікого. Ми своїм світоглядом лише все паскудимо. Ми не вміємо прощати і забувати. Все, що трапилось з нами поганого – лишається в нас самих, бо ми самі його не хочемо відпустити. Ми тримаємо погані спогади у собі, бо нам подобається бути ображеними, бути жертвами. Розумієш…
Ліна притихла.
Емма мовчки пила чай, вдумуючись у слова подруги.
- Знаєш, - промовила раптом вона. – а може, це через те, що в житті нічого хорошого не відбувається, і просто немає чим замінити погані спогади.
- Думаю, це лише виправдання… Еммо, глянь хоча б на себе. Всі чоловіки в світі прирівнялися у тебе до єдиного в світі хлопця, який тебе зрадив.
- Просто він дуже гарно зрадив, - сумно посміхнулась Емма.
- Ти думаєш про цю зраду, дивлячись на будь-якого чоловіка, незалежно від того, твій це чоловік чи чоловік твоєї подруги. Ти не віриш у кохання. Думаєш, що на всіх чекає зрада? Може, тобі цього просто хочеться. Щоб всі розчарувалися, так само, як і ти. Щоб не одній тобі було боляче.
Емма мовчала.
- Ти вродлива, розумна, дуже енергійна, публічна. Але у тебе немає, навіть, натяку на щастя. Чому ти не хочеш дати чоловікам шанс виправдати себе, довести, що вони здатні на інше. Ти не приречена бути сама. З тобою має хтось бути поруч.
Емма посміхнулась.
- Мені здається, я знаю, на кого ти натякаєш!
- Ні на кого не натякаю, Еммо, просто говорю.
- Говориш про Остапа, - продовжувала Емма. – Я ж тебе добре знаю.
- Хай, навіть, і про Остапа. Мені здається, він з тобою щирий…
187
Емма і Ліна замовчали. Ліна сумно подивилася у листки свого роману. Він здавався їй простим і бездумним. Просто примітивним. В ньому не було нічого, ні пристрасті, ні чогось особливого. Просто якась історія, яка прийшла на розум, і яку треба було будь-що записати. Тільки не зрозуміло навіщо. Може, щоб виправдати графа…
- Остап, - тихо прошепотіла Емма, задумливо дивлячись у стелю.
Ліна відірвалась від своїх думок.
- Остап… Я знаю, що подобаюсь йому. Та він для мене лише друг. В якийсь момент, може, він і подобався мені. Та я сама себе примусила поховати ці думки.
- Чому?
- Остап не готовий жертвувати чимось заради кохання. Він буде просто любити… Як усі. А мені так непотрібно. Я хочу більше. Хочу, щоб обожнював мене, щоб просто жити без мене не міг. Щоб дарував діаманти, кидав троянди до ніг. Може, тоді я зможу повірити в кохання знову.
- Тобі вже один кидав до ніг троянди, - іронічно засміялась Ліна.
- Я знаю, - відповіла Емма. - Але я буду щаслива лише з таким чоловіком.
- Тоді ти, взагалі, ніколи не будеш щаслива, - промовила Ліна.
- Буду. Нонна казала, що буду. Пам‟ятаєш?
- Так.
- Вона сказала, щоб я принесла їй сережку, і вона скаже, коли саме я буду щаслива. А ще скаже, що саме я маю втратити, щоб стати щасливою…
- Я пам‟ятаю, - промовила Ліна. – Цікаво, що це? До речі, коли повернеться Влад? Ця сережка ще ж досі у нього?
- Так, у нього. Мабуть, повернувся вже. Треба зателефонувати.
- «Завацького Михайла Андрійовича було призначено ректором Університету археології та історії», - читав з гордістю батько Остапа, - «та нагороджено орденом університету за особливі досягнення у розвитку та піднятті іміджу університету». Ось так твій батько працює.
- Молодець, тату! – промовив Остап. – Вітаю!
- Сподіваюся, ти підеш по моїм стопам.
- Я вже іду по твоїм стопам, - посміхнувся Остап. – Як би я не пручався, ти свого домігся. Я сиджу, досліджую замок, працюю в найбільшій і найуспішнішій археологічній групі.
- До речі, до тебе позавчора заходила дівчина… Олена, - промовив тато. – Вона взяла роботу Карли. Сказала, що ти дозволив.
- Так, я дозволив. Я знаю, що вона заходила.
- Здається, вона вчилась в нашому університеті, з тобою в групі. Вона - подруга Карли?
- Та ні… Скоріш, моя подруга. Вона дружила з Назаром Коваленко, який в шпиталі загинув…
- А-а-а… Я вже згадав. Я читав її роботу, - промовив батько. – Просто не знав, що це вона. Це найкраща робота в університеті за всі часи…
- Ой тату, тату, міг би при мені цього не говорити, - жартуючи, промовив Остап. – Я, між іншим, теж писав роботу. До того ж, я ще й твій син.
- Ваша робота теж хороша, - засміявся батько. – Але робота Олени – найкраща. У неї такі думки, у неї таке бачення всього. Оці дрібниці, які вона помічає…
- Не сумніваюся, - заздрісно зітхнувши, промовив Остап.
- А вона не хоче до вас с археологічну групу?
- Та ну… Я думаю, вона зі своїм розумом та знаннями з нами працювати не буде. Здається, вона писала якусь серйозну роботу по археології на німецькій мові. Мабуть, збирається за кордон. В такому маленькому місті такому великому потенціалу робити нічого.
- Це точно…
188
- Але це було на четвертому курсі, - поправив сам себе Остап. – Зараз я не знаю, чи вона її пише. Після смерті Назара, здається, наша Карпова закинула все.
- Мабуть, любила його, - подумав тато.
- Не знаю… Судячи з її характеру, вона, взагалі, нікого не любила… Я знаю її давно. Вона, знаєш, така жадібна. Ніколи, навіть, олівця не позичить. Навіть, гумки… Ні друзів, ні подруг… Лише навчання, навчання, навчання… Хоча, може, зараз вона змінилася. Бо останнім часом вона зациклилась на своєму шпиталі, на похованні тих людей… Тіні, магія, потойбічне життя…
- А як ідуть справи з шпиталем? Скільки ви вже назбирали?
- Мало, дуже мало, - відповів Остап. – Тисяч тридцять. Зважаючи на те, що двадцять тисяч виділив наш університет. Це дуже мало. Цього не вистачає. Емма сподівалася зачепити своїми палкими промовами мера. Та де там? Він стоїть на своєму: немає грошей, не затверджений бюджет…
- А скільки ще грошей треба?
- Тисяч п‟ятдесят мінімум.
- Я спробую щось зробити, - промовив батько.
- Думаєш, університет виділить ще п‟ятдесят тисяч? Дуже сумніваюся…
- Ну… Ректор я чи не ректор, - посміхнувся батько.
Олена сиділа за столом і розглядала висновки експертів та роботу Карли.
- Карла, Карла… Яка ж ти, насправді, далека від археології та від істини загалом.
В кімнату зайшла Ліна.
- Дивись, що я ще принесла, - промовила Ліна. – Це мені Остап передав. Це копії знайдених листків в замку, які не увійшли до роботи.
- Чому вони не увійшли? - поправляючи окуляри, запитала Олена.
- Карла вирішила, що вони не мають ніякої цінності.
Олена посміхнулась.
- Судячи з роботи Карли, у мене складається враження, що вона, взагалі, замок в очі не бачила. Її писанина, взагалі, ні на чому не базується. Якісь дати, вигадки. Де експертизи? Де розрахунки?
- Я нічого в цьому не розумію, тому нічим не можу допомогти… Хіба що, можемо подзвонити їй.
- Можемо, - засміялася Олена. - Щоб повідомити, що свій диплом вона точно отримала через те, що захищала роботу разом із сином декана.
- Що, все настільки погано? – посміхнулась Ліна.
- Ця робота тільки плутає мене. Навіщо Остап, взагалі, її викупив? Вона не має ніякої цінності. Ця магістерська тупа, як і сама Карла. Тепер у мене виникає таке враження, що в нашому університеті ці роботи просто ніхто не читає. У неї такі грубі помилки, які так істотно впливають на хід досліджень.
- Тобі від цього гірше?
- Гірше, - впевнено відповіла Карпова. - Бо я сподівалася, що моя робота найкраща, бо її хтось читав. А не тому, що я - просто найкраща студентка.
Ліна засміялася.
- Я серйозно, - продовжила Олена. – Скажи Остапові, нехай верне їй цю роботу, усі авторські права. Бо тепер за ці нісенітниці несе відповідальність саме він.
- Добре, скажу, - продовжувала сміятись Ліна.
Вона підійшла до столу Олени і подивилася на намальовані від руки схеми та записи.
- А це що? – запитала вона.
- Це мої гіпотези… Щодо місцезнаходження кімнати.
- Поясни…
- Це лише припущення… Вони майже ні на чому не базуються.
- Ну ти розкажи, може, я щось зрозумію. Зможу використати в своєму романі.
- Дивись, - взявши свої малюнки, промовила Олена. – Граф Ризький побудував цей замок таким. В якомусь місці він зробив підземну кімнату і якимось чином створив
189
для неї потаємний вхід. Після того, як граф Полонезький відвоював замок, він вирішив збільшити його. Припустимо, він вирішив добудувати його з двох боків. Одну стіну вздовж саду на тридцять метрів, а стіну вздовж вулиці на двадцять. Цю схему він вирішив зобразити на одній із стін замку. Але в ті роки ще не було таких потужних машин, які могли впоратись з будь яким типом порід. Припустимо, що під час добудовування вони натрапили на якусь тверду породу, наприклад, дресва, чи просто якісь уламки гірських порід. Це не дало можливості будувати вздовж саду тридцять метрів. Тому вони побудували з південної сторони стільки, скільки це було можливо, наприклад двадцять метрів, а вздовж вулиці – тридцять.
- Тобто, ти хочеш сказати, що схему треба перевернути на дев‟яносто градусів і шукати кімнату з цієї сторони?
- Ні, - заперечила Олена. – В тому то і справа. Вона може бути під землею з будь-якого боку, бо ми не знаємо напевно, де саме, і з яких причин добудовувався замок. Одне можу сказати, він добудовувався з усіх сторін, судячи з віку каменя.
- А якщо ти спробуєш обійти замок з усіх боків і знову відчути, чи є там підвал, чи ні…
- А якщо я помилюся… Ні! Треба, напевне. з‟ясувати з якого боку неправильно розрахували розміри і чому. І там шукати кімнату.
- Еммо, тобі ще кави? – запитав Влад.
- Давай. Тільки з молоком…
- Офіціанте, можна дві кави з молоком! – промовив Влад, кусаючи останній шматок сандвіча.
Емма дивилася у вікно.
- Ну все, сандвіч я доїв. Можна сказати, пообідав.
- Зараз знову біжиш в агентство? – запитала Емма.
- Так, сьогодні зйомка… Ввечері концерт. Напружений графік. Тільки знімати нема кого.
Емма посміхнулась.
- Агентство носить назву «Емілія». Якийсь час хтось кричав, що треба перейменувати його «Ірина» на честь найбільш титулованої моделі нашого міста. А насправді… ні Емілія, ні Ірина там більше не працюють. Навіть, Марта пішла.
- Це не дивно, - покачала головою Емма.
- Зараз, взагалі, там твориться бозна що. Якщо раніше агентство несло красу, то зараз лише пошлість та вульгарність. Не залишилось красивих дівчат, всі стали «сексапільні» та «сексуальні». Раніше демонстрували свою грацію та осанку, а зараз… Сама розумієш що.
- Я зараз така далека від цього модельного бізнесу, - знизала плечима Емма. - Для мене він такий примітивний, такий безтурботний.
Влад засміявся і продовжив:
- Розумію. Просто ці всі дівчата… Мені, навіть, і поговорити нема з ким.
- А що там Клава?
- Клава? Ще та зірка… Останнім часом вона якось розповніла. А зараз, взагалі, не ходить на заняття. Може, вагітна.
- Від Руслана?
- Від Руслана? – засміявся Влад. – Та у неї цих Русланів мільйон. Кожний день новий «Руслан» на новій машині. Мені здається, вона своїх хлопців розрізняє за марками машин. Мабуть, і імен не пам‟ятає.
- Вона може, - посміхнулась Емма.
- Ну добре, вже о пів на третю, а мені ще камери налаштувати. Тримай свою сережку, - вийнявши з кишені пакетик, промовив Влад. – Допивай каву, я розплачуся на касі. Бувай.
- Бувай.
190
Емма взяла в руки маленький фольговий пакетик і відкрила його. Всередині лежала сережка. Найкраща в світі сережка, яку вона лише бачила. Цей камінь, величиною з великий палець, очищене золото… А ще від неї віяло старовиною. Може, її носила графиня, чи королева. Гарно було б подарувати такі сережки Ліні. Вона ж графиня. Їй би вони якраз підійшли. Може, це надихнуло б її на продовження роману про графа і камінець. А може, взагалі, вона, нарешті, б забула про свою легенду, викинула б з голови той камінець і почала жити далі.
Граф сидів у саду і малював великим саморобним пензлем по дерев‟яній дошці. Віяв свіжий вітер і доносив звідкись ледь чутний аромат квітів.
Василь майстерно водив по дошці, вимальовуючи очі дівчини. Колір змазався і очі вийшли чомусь зовсім не зелені… Навпаки, при цьому освітленні вони здавалися блакитними-блакитними, такими, як небо. Та й волосся, було якесь не каштанове, а світліше. Трохи світліше… А може, взагалі, світле.
Чомусь не була ця дівчина схожа на незнайомку зі сну, вона була схожа на… Яву.
Граф зітхнув.
Чи варто мріяти про того, кого, можливо, взагалі, не існує? Чи треба шукати, малювати її, плекати у своєму серці, якщо поруч справжнє диво – добра, щира, вродлива. До того ж, ще й ворожка наворожила, що вони одружаться. Мабуть, це знак.
Тоді чого він чекає? Чому не робить так, як написано на долі?
Граф зірвався з місця і швидко попрямував до хати. Аж раптом, згадав, що зараз піст. Не можна одружуватись в піст. Граф зупинився. Всі ці традиції були такі далекі від нього, ці свята… Здавалося, що раніше він жив зовсім в іншому ритмі. Лише б знати в якому.
Він розвернувся і пішов назад до картини. Ще раз подивився на неї і посміхнувся. Навіть, здалеку було зрозуміло, що на портреті він зобразив Яву.
Василь ступив кілька кроків назад. Портрет був неперевершений. Це було найкраще, що коли-небудь він малював.
- Цей горщик подарую їй на весілля, - прошепотів сам до себе граф.
Була ніч. Було дуже прохолодно, але не зважаючи на це, небо було безхмарне та зоряне. Вітру не було. Ліна стояла на балконі закутана у ковдру і дивилася на зірки.
- Чого ти не спиш? – підійшовши ззаду, запитала Емма.
Ліна здригнулася.
- Та… Чогось не спиться… Думки різні лізуть в голову, - відповіла вона.
- Про графа?
- Так. Про кімнату… Про камінець. Чи існує все це, взагалі.
- Мені здається, це вигадка. Хоча, насправді, я дуже хочу, щоб я помилялася.
- Я вірю, - промовила Ліна, - що ця кімната є. Так сильно вірю.
- Я знаю…
- Якийсь час мені здавалося, що я щаслива. Я багато досягла. В моєму житті відбулися такі події, про які я і мріяти не могла. Але я знаю, що поки не знайду той камінець – не зможу до кінця оцінити своє щастя. Буду щаслива лише тоді, коли носитиму його на шиї.
- Здається, ти обіцяла його Нонні.
- Я пам‟ятаю, - впевнено відповіла Ліна. – Я віддам… Я ж пообіцяла. Я не порушу обіцянки. Просто я хочу спочатку торкнутися на нього, подивитися. А вже тоді… Ти, здається, теж їй дещо обіцяла?
- Так. Я віддам. Мабуть, завтра.
- Ти вже забрала сережку у Влада?
- Так. Сьогодні зустрічалася з ним.
- Дай мені подивитися, - попросила Ліна.
Емма засунула руку в кишеню халату, вийняла пакетик і віддала Ліні.
191
- Яка краса! – вражено прошепотіла Ліна. – Це просто неймовірно! Це ж тобі Руслан подарував?
- Так.
- А де він їх купив? Я теж такі хочу. Вони якісь такі… Саме такі, які повинна носити графиня.
- Я бачила їх лише раз. Ми приїхали в одну маленьку церкву-музей на заході, і я побачила їх там. Коли я запитала, скільки вони коштують, мені сказали, що вони не продаються. Але Руслан, напевне, зумів з ними домовитись і зробив мені сюрприз…
- Зараз я її надіну.
Ліна вийняла з вуха маленьку сережку і вставила величезну антикварну прикрасу.
- Як я? – запитала Ліна, повертаючись до Емми лівим вухом.
- Як графиня, - посміхнулась Емма.
- Коли ти будеш віддавати її?
- Завтра. Думаю, завтра. Хоча, ні. Завтра мене викликають в міліцію, тому, мабуть, не встигну.
- Можна я поношу її, поки ти не віддаси.
- Добре, носи.
Було близько шостої години ранку. Було дуже прохолодно. Сонце, ще не остаточно піднявшись на небосхил, вже встигло сховатися за широкими сірими хмарами. Небо були низько, наче хотіло задавити всіх своєю величезною сірою тінню. Легкий, але прохолодний вітер злегка колихав хмари, а вони лише бездумно і пасивно підкорялися його витівкам, розгойдуючись у прохолодному повітряному океані.
До замку під‟їхала машина. З неї вийшла Олена і попрямувала до групи людей, яка вже зібралася біля замку, не зважаючи на такий ранній час.
- Увага, - голосно промовив Остап. – Це Олена Карпова.
- Дуже приємно, я – Рената Микитівна, керівник археологічної групи.
- Дуже приємно.
- Це Яна, - промовив Остап. – Це Пилип, це Денис, це…
- Ні, ні, Остапе, - перебила Олена. – Не так швидко. Я ж не комп‟ютер, і, якщо чесно, то запам‟ятала лише Ренату Микитівну.
- Ну нічого, - посміхнулась Рената. – Це не проблема. Під час роботи познайомимось.
Олена нічого не відповіла.
- Ну що ж, приступаємо! – командно мовив Остап. – Олено, показуй, що у тебе є.
Олена уважно подивилася на всіх. Кожному в очі. Здавалося, що вона - вчителька і шукає серед цієї групи талановитих учнів.
Нарешті, вона відірвалась від своїх роздумів і почала розкручувати великий плакат.
- Я малювала його всю ніч, - промовила вона.
- Де ми його розкладемо? - запитав Борис.
- Давайте просто на землі. Земля ж суха, - запропонувала Валерія.
Всі разом розгорнули плакат на землі і обступили його з усіх сторін.
- Дивіться уважно, - промовила Олена. - Це вся інформація, яку я змогла зібрати.
- Здається, ось тут не правильно, - тикнувши пальцем в ліву частину замку, промовила Яна.
- Ні, тут все правильно. На цьому плакаті немає помилок, - заперечила Олена.
- Так упевнена? – засміявся Остап.
- Упевнена, - відповіла Олена. – Я не помиляюсь, любий друже.
- Дайте я гляну, я досліджував цю частину ще з четвертою групою, - промовив Андрій. - Та-а-ак… Денисе, відійди трохи.
Андрій став навколішки і почав уважно розглядати намальовану схему. Олена лише скептично посміхалась.
- Здається, все правильно, - промовив Андрій.
192
- Ну-у-у, - посміхнулась Олена. – Якщо більше ніхто не сумнівається в моїх здібностях малювати схеми, то я буду дуже вдячна усім, якщо ми все ж почнемо роботу.
Всі замовчали.
- Хто досліджував землю навколо замку?
- Пилип, Валерія і… хтось іще. Не пам‟ятаю, - відповіла Рената.
- Ще я, - промовив Ігнат.
- Мені потрібно знати все про ґрунт навколо замку. Я хочу, щоб зараз ви розділились на групи по… три чоловіки. І вибрали ділянки навколо замку. Потрібно взяти проби ґрунтів, чим глибше, тим краще. Хочу знати все. Яка земля? Який ґрунт? Яка товщина шару. Записуйте усе і від кожної групи в кінці дня чекаю мінімум по десять пакетиків з пробами землі. І не забувайте на кожному пакетику зробити напис, в якій частині замку було відібрано цю землю.
- Як позначати частини замку?
- Дивимося на мою схему замку. Весь замок у мене умовно поділений на частини, які позначені цифрами. Кожна частина поділена на мінімум п‟ять секторів, які позначені буквами. Якщо проби ґрунту будуть надто різні в одному секторі, можна розділити його ще на дрібніші підсектори і якось їх позначити. Ці позначення нанести на мою карту. Все ясно?
- Та-а-ак!
- Це добре. Діліться на групи. Вибирайте сектори. Пилип і Валерія будуть працювати зі мною.
Валерія радісно підбігла до Олени. Всі заздрісно дивилися на неї. Нічого собі. Вона працюватиме з самою Карповою.
- Де ти від мене цей скарб ховав? – запитала Рената Остапа.
- Ага, - посміхнувся Остап. – Вона ще той фрукт. Скоро і вами почне керувати. І, навіть, не думайте дати їй якусь пораду, бо вам же гірше.
Рената засміялась.
- Остапе, тобі роботи не знайшлося? – серйозно запитала Олена. – Я скажу директору музею, щоб вона тебе оштрафувала за те, що ти байдикуєш.
Всі засміялися.
- Оце так! – з посмішкою промовила Рената.
- Директор музею – моя улюблена подружка Еммочка. Вона мене не оштрафує! – весело заперечив Остап.
- Вона не оштрафує - тоді я звільню!
- Ну добре, добре, іду працювати, - понуро промовив Остап. – Бачите, Ренато, як буває. Пригрів змію на серці!
- Остапе, я ще досі тут і досі все чую, - промовила Олена.
Всі сміялися.
Остап понуро поплентався слідом за групою археологів.
- А що ми будемо робити? – запитала Валерія.
- Ми підемо в замок. У нас там важливіша робота. Будемо шукати вхід у кімнату.
- Вибачте. Мене викликали сьогодні у відділок, - промовила Емма якомусь міліціонеру, що проходив повз неї.
- Я знаю. Чекайте поки що тут. Вас покличуть.
- Я вже з-пів години чекаю, - буркнула під ніс Емма та все ж сіла на своє місце і продовжила вивчати фото під написом «Їх розшукує міліція».
- Привіт, сонце! – підбігши до Емми, промовив Влад. – Як ти?
- Владе! Яка радість. Хоч одне знайоме обличчя! Я вже тут цілу годину сиджу і на мене уваги ніхто не звертає.
- Які негідники! – засміявся Влад. – Могли б, хоча б, автографа взяти. А ти тут чого?
- Мене викликали. Сказали, у зв‟язку зі справою про Ірину.
- А-а-а, ну мене теж. Я думав, що спізнився.
193
- Так я теж. Зовсім забула, що Остап працює сьогодні. Думала, відвезе мене на машині. Довелося таксі викликати. Ще й таксист такий жадібний. Якби знала, що все одно доведеться стільки чекати, то краще б пішки пішла.
В цей момент двері кабінету відчинилися і з нього вийшла Клава під ручку з Русланом. За ними вийшов слідчий.
- Прохання ще трохи зачекати, якщо ви не поспішаєте.
- Ні, - фліртуючи очима, відповіла Клава. – Для вас я не поспішаю.
Емма поглянула на Клаву і їй чомусь стало так страшно, так моторошно. І по тілу побігли мурашки.
Емма… Вона ж така сильна. Так багато всього досягла. Її друзі – графиня, серйозні люди з мерії, науковці-археологи. Її щодня показують по телевізору, і народ її просто обожнює. А ще вона працює директором найкрасивішого історичного надбання міста. Воно всього досягла своїм розумом, старанністю, не байдужістю. І все тепер у неї є. І в усьому вона тепер найкраща. А Клава – вона нічого не досягла… Вона лише відібрала у Емми кохання.
Клава була вагітна. Вона не була товстою, як казав Влад. Навпаки, трохи погладшати не завадило б кожній моделі. Живота, взагалі, не було помітно. Але Емма зрозуміла, що Клава вагітна по тому, як Клава сіла, важко зітхнувши, і широко розставивши ноги.
- Так… чи ні? – пошепки запитав Емму Влад.
- Так, - відповіла Емма.
- Думаєш? – перепитав він.
- Знаю, - відповіла Емма. – Точно знаю, що вона вагітна.
- Мабуть.
- Іди привітайся. Ти ж не сварився з ними.
- Та ну. Як це виглядатиме? Я тебе тут одну не залишу.
В цей момент зайшла Ганна зі своїм 323-ім.
- Ганно… Ганно, - ледь чутно промовила Клава.
Та Ганна пройшла повз Клави, навіть, не повернувши голови. Вона тримала свого 323-ого за руку і тягла за собою до Емми.
- Ганно, тебе кличе та дівчина, - почувши голос Клави, промовив Дмитро.
- Мені байдуже, - промовила Ганна. – Еммо, привіт.
- Привіт, Ганнусю. І тобі, Дмитре, - сумно опустивши очі, промовила Емма 323-ому.
- О-о-о, Емма, і тобі привіт. Яку історію про мене ти підготувала на цей раз? - жартуючи, запитав таксист, намагаючись показати, що вже не тримає на Емму зла.
- О-о-о, ти собі і уявити не можеш, - посміхнулась Емма. – Після цієї історії Ганна з тобою точно не розмовлятиме.
- Ага, я знаю, - сміявся Дмитро. – Якщо мене не можна зловити на гарячому з жінками, спробуй сказати, що я - гей. Може, це подіє.
В цей момент підійшла Марта.
- Привіт усім! Гарні новини.
- Які? Які?
- Ірину знайшли. Це точно. Це тільки-но повідомили з Палестини.
- Вона вже в Палестині?
- Так, вона утікала з якимись біженцями. Там точно не ясно. Просто вона, нарешті, потрапила в Посольство і їй пообіцяли допомогти. Сказали, що відправлять додому. Правда, поки що не зрозуміло як, - радісно говорила Марта.
- Здається, в Палестині війна? – промовила Ганна. – Там, мабуть, небезпечно.
- Так, дійсно?
- Ні, для Ірини там не має небезпеки, - промовив 323-ій. - Війна іде з Ізраїлем, а іноземців вони намагаються не зачіпати. Мабуть, бояться. Головне, щоб вона змогла виїхати.
- Я чула, що вони намагаються не зачіпати, навіть, мирних жителів, - промовила Емма. – Думаю, все буде добре.
194
- Боже, яка я щаслива. Дякую тобі, Еммо! – прошепотіла Марта і кинулася Еммі на шию.
- Ми, можна сказати, перемогли.
- Яка чудова компанія! – раптом почулося ззаду.
Всі одночасно обернулися. За спиною стояла Клава.
- Які всі друзі! – скептично продовжила вона.
- Клавдіє, іди звідси, поки я не в‟їхала тобі по твоїй і без того неприємній пиці, - промовила Емма.
- Марто! А ти тепер з Еммою в подружках? Колись же їй палки в колеса вставляла. А тепер вже подруги - не розлий вода. А Емма у нас така благородна! Всім все пробачає. Така благородна. Шкода, що графинею не стала.
- Клаво, тобі час додому, - посміхнулась Емма. – Тому бери під руки свого чесно вкраденого жениха і іди звідси. Тільки часом не переплутай його з Ганниним чоловіком, бо тобі, мабуть, байдуже, в якої з подруг хлопця красти.
- Еммо, Еммо… на що ж ти схожа, - похитала головою Клава. - У тебе ані подруг, ані женихів ніколи не буде. Ти ж за гроші їх всіх купила, за славу свою. Якби сиділа ти зараз в нашому агентстві, а не з мером чаї попивала, не було б у тебе нікого. Сама була б. Одна.
- Клаво, бідненька моя! – іронічно відповіла Емма. - Не треба так переживати за мене! Навіть, якщо друзі мої купилися на мою славу і гроші, то це нічого. Бо я популярна і люди мене люблять. Тому завжди зі мною поруч будуть прихильники та послідовники. Все у мене вийшло, Клавдіє. А в тебе - нічого! Нічого не вийшло! І не вийде нічого!
- У мене в житті кохання є, - промовила Клава. – Справжнє, справжнє кохання, якого тобі ніколи не пізнати.
- Яке ти вкрала в Емми, - промовила Ганна.
- Я не крала, - посміхнулась Клава. – Це вона його не цінувала і не втримала! А я цей скарб побачила і оцінила.
- Клаво, ти думаєш, ти скарб в мене з-під носа забрала? – засміялась Емма. – Та ти об‟їдки з мого столу змела, і, навіть, не роздивляючись в рот собі поклала. А знаєш, мені для тебе не шкода… Я ж не собака їсти обгладані кістки.
Всі засміялися.
- Зайдіть всі до кабінету 315, - промовив міліціонер.
Емма, взявши під руку Влада та Марту, попрямувала до кабінету. За ними пішли Ганна та Дмитро.
- Ой уже ця Емма, - покачав головою Дмитро. – Не дивно, що ти, Ганно, віриш у все, що вона каже. Їй прямо в проповідники дорога.
Руслан і Клава зайшли до кабінету. Емма подивилась на Руслана. Він очей не відводив від коханої. І стілець найм‟якіший їй знайшов, і коси поправив… І на вушко щось казав. Такий весь ніжний до неї, люблячий. А може, на зло Еммі так робить. Просто, щоб помститися їй. А може… Він і з Еммою був такий же лагідний, і квіти дарував, і вірші писав. Та тільки що з того вийшло…
- Зараз ми телефонуватимемо до Посольства Палестини. Ваша Ірина зараз знаходиться там.
- Ми зможемо поговорити з нею? - ледь стримуючи сльози, запитала Марта.
- Так. Зможете. Я дзвоню…
Міліціонер набрав якийсь короткий номер і довго чекав гудка. Потім іще щось набирав на своєму телефоні, весь час звіряючись з листочком, щоб, не дай Боже, не помилитись. Нарешті, він закінчив і почав чекати.
- Я ввімкну на голосний зв'язок, коли додзвонюся, - пошепки промовив він.
Марта махнула головою.
- Дашо, підійди сюди.
Дівчина в міліцейській формі підійшла до міліціонера.
- На, поговори.
195
Дівчина взяла трубку.
- Hello. We need to speak with Irina Shpachenko. We call from Ukraine…
- Про що вона говорить? – запитала Ганна.
- Хоче, щоб покликали Ірину до телефону, - промовив на вухо 323-й.
- Алло… Алло, - почулося в трубку.
- Хвилинку, - промовив міліціонер, намагаючись знайти на своєму телефоні кнопку з режимом голосного зв‟язку. – Здається, це вона.
Він натиснув на якусь велику білу кнопку, яка знаходилась внизу телефону.
- Алло, - почулося з телефону. – Я вас не чую…
- Ірино, подруго, це ти?
- Марто…
З очей Марти потекли сльози. Вона підбігла до телефону і схопила його в обидві руки.
- Ірино, ти мене чуєш? Це Марта.
- Марто, я така рада тебе чути. Я знаю, що це ти мені допомогла. Знаю, що лише ти вірила, що я жива і шукала мене. Я така вдячна тобі.
- Ірино, не дякуй, - не витираючи сліз, промовила Марта. – Я щаслива, що ти вертаєшся. Я не знала, що мені робити. Я не спала ночами, поки не знала, де ти.
- Марто, я така тобі вдячна. Так рада тебе чути. Так люблю тебе.
- Коли ти будеш в Україні? Коли тебе зустріти?
- Я поки не можу вилетіти. Це через війну. Тут іде справжня війна.
- Тобі хоч там не страшно?
- Ні, вона далеко від нас. Просто щодня показують по телевізору такі страхи, як у фільмі. Тільки все по-справжньому. А іноді, коли дивлюсь у вікно, то бачу цих людей у військовій формі, з автоматами. І, навіть, справжні танки бачила. Тому зараз вибратися не можу. Мені треба почекати два дні. І тоді я зможу летіти. У мене ж нічого немає… Розумієш, ні грошей, ні паспорту.
- Це нічого, головне, що ти вернешся… Ти знаєш, ми тут усі зібралися з тобою поговорити. Ми всі тебе зараз чуємо.
- Хто, хто? – радісно запитала Ірина. – Нехай озвуться.
- Я - Влад! – голосно промовив Влад, ледь стримуючи сльози.
- О-о-о, мій улюблений фотограф! Владе, така рада чути тебе.
- Привіт, - тихо промовила Клава.
- Це Клава, - радісно крикнула Ірина. – Я пізнала по голосу.
- Я прийшла з Русланом, - відповіла Клава. – У нас скоро буде дитина.
- Клаво! Я щаслива за вас! А моя бабуся, вона не прийшла?
- Ні, - відповіла Марта. – Вона вдома. Але я їй обов‟язково передам привіт від тебе.
- А ще прийшла я, - сором‟язливо промовила Ганна.
- Хто це. Я не можу пізнати голос.
- Це Ганна…
- Ганнуся, привіт. Пробач, що не пізнала. Така рада чути тебе.
- Я теж прийшла зі своїм чоловіком. Я скоро одружуюсь…
- Боже, які ви всі там щасливі, - промовила Ірина крізь сльози. – Яка ж я дурепа, що поїхала звідти. Як я мрію бути з вами. Я більше нікуди ніколи не поїду.
- Ірино, не плач, - прошепотіла Марта.
- Нічого, це сльози щастя. Я не вірила, що мені, взагалі, вдасться вибратись з того пекла… А Емма прийшла?
- Так, я прийшла…
- Еммо… Я знаю, що я зараз на волі лише завдяки тобі. Ти… Ти - просто молодець. Я хочу попросити пробачення у тебе за все…
- Я пробачаю…
- Я все життя заздрила тобі, і знаю чому. Бо ти - найкраща. Найвродливіша, найдобріша, найблагородніша людина, яку я колись лише знала. Я можу пишатися, що стояла з тобою на одній сцені. Я просто обожнюю тебе.
- Дякую.
196
- У мене щось бриньчить в трубці. У вас теж?
- Це означає, що лишилась тридцять секунд до кінця розмови, - пояснила Даша.
- Чуєш, Ірино. Тридцять секунд лишилось. Приїжджай швидше. Ми тебе всі зустрічатимемо.
- Я вам така вдячна. Я просто не знаю, що було б зі мною, якби не ви. Я так….
Ірина не встигла договорити останні слова. Зв'язок перервався і почулися короткі гудки.
- Можна вдихати, - прошепотів Влад. – Я чесно кажу, поки Ірина говорила, я не дихав.
- Це точно, - прошепотіла Марта. – Я про все забула, коли почула її.
- Добре, мені треба їхати на роботу. Всім до побачення, приємного дня.
- Валерія, запиши, що це глина… Суміш зі щебенем, - промовила Олена. – Дресва… Так я і думала. Герой та людина, яка намагалася тут щось побудувати.
- Писати дресва? – перепитала Валерія. – Чи віддати на експертизу?
- Віддавай, - ображено відповіла Олена. – Якщо мені не довіряєш.
- У кого ще є результати роботи? Борис? Який це сектор? Так…
Олена відкрила пакетик і висипала собі на долоню суміш ґрунту та піску. Вона уважно роздивлялась вміст кожного пакетика і робила якісь висновки.
- Це, взагалі, привезене звідкись, - промовила вона. – Але виходить якось дивно… Вапняк… Пісок… Тут можна будувати і будувати. Але чомусь граф будує замок в іншу сторону. Невже моя гіпотеза помилкова?
Олена встала і віддала Борисові його пакетики з землею.
- Обід, - промовила вона. – Ідіть поки що їсти, а я подумаю.
- А ти будеш їсти? - запитала Валерія. – Я можу поділитися пельменями. Я взяла з собою. Будеш?
- Я? Ні, у мене нема часу.
Олена згорнула свою карту і пішла до лівої частини замку.
- Що нового? – почулося позаду.
Олена обернулась і побачила позаду себе Ліну.
- Графиня, графиня, - наспівала Олена. – Насправді, нічого хорошого. Теорія моя помилкова. Там де можна було будувати – вони не будують. А там де навпаки важко – будують. Питання: чим думали ті кляті середньовічні архітектори?
Ліна засміялась.
- Бачу, тебе зачепило.
- Якби ж ти знала, як зачепило, - прошипіла Олена. – Я вже знаю тут кожен міліметр землі. І мене нервує, що я не можу докопатися до істини. Всі мої гіпотези заходять в глухий кут.
- Розумію тебе, - промовила Ліна. - А, може, знаєш? Вони спеціально все так заплутали, щоб ніхто не здогадався, де та кімната. Тому і розміри не так намалювали. Щоб ми навколо замку походили-походили і вирішили, що це не правда.
- Та ну, - махнула рукою Олена. – Вони не такі розумні були, щоб так нас заплутали. Я думаю, що все простіше. Треба думати простіше.
- Мабуть, складно думати простіше з таким розумом, - посміхнулась графиня. – На розум приходять лише геніальні думки.
- Повіриш, дійсно, складно. У мене з простих думок – лише одна. Розвалити весь цей замок і під його уламками ми точно знайдемо кімнату. Це я обіцяю.
- Розвалити? Давай розвалимо! – загорілась бажанням Ліна. – Чого ти, давай!
- Привіт, - промовив Остап, підійшовши ззаду.
- Остапе, чого не працюєш? – голосно запитала Олена.
- Ти ж сказала, що обід!
- То чого не їси?
Всі втрьох засміялись.
197
- Я так бачу, Олена тут порядок навела, і тебе, Остапе, на місце поставила, - промовила Ліна.
- Олена кого хочеш на місце поставить, - відповів хлопець. – Вона тобі говорила, чим ми пів дня займалися?
- Чим?
- Ми збирали землю навколо замку. Повзали рачки, як свині. Я штани собі подер, коліна порозбивав. Одразу згадав восьмидесяті, коли мені було 3 роки, і я додому в такому вигляді приходив.
- А ти думав, що коли я прийду працювати в замок, то посаджу тебе, Остапе, на золотий трон і поставлю біля тебе негра, який буде обмахувати тебе опахалом, - іронічно запитала Олена.
- Було б непогано, - пожартував Остап. – Ти ж розумієш, що я жартую?
- Сподіваюся, - зітхнула Олена.
- Насправді, мені подобається працювати в такому темпі. Ти - молодець. У тебе всі працюють, всі розвиваються, немає непотрібних людей. Всіх розділила і всім дала роботу.
- Ага, тільки сенсу в тому мало, - сумно промовила Олена.
- Знаєш, Остапе, що ми вирішили? – промовила Ліна. – Щоб знайти кімнату графа – треба розвалити замок.
- Геніально!
- Ні, ми не жартуємо.
- Що? Не жартуєте! – здивувався Остап. - Оце так! Краще і придумати не можна було. І хто ж генератор такої неймовірної ідеї?
- А як нам, по-твоєму, знайти кімнату?
- Знайти кімнату, розваливши замок? Та гори вона вогнем та кімната. Емма вам голови повідкручує за цей замок. Там півроку лише ремонт робили. А скільки працювали? Заради чого? Щоб ви збожеволіли через якусь одну кімнату і через неї все розвалили. На голову не налазить ваша ідея.
- Та добре, добре, заспокойся! – крикнула Олена. – Ніхто не буде замок твій руйнувати. Закоханий у свою Емму по вуха. Вже й говориш, як вона.
- До речі, Емма - нам не указ! – буркнула Ліна.
- Ага, не указ. А от мер – указ. І він підписав наказ про призначення Емми директором. Тому все, що ви тут робите – це лише з її дозволу.
Остап повернувся і пішов до своєї машини.
- І то правда, - погодилась Олена.
- Якась дурна така ситуація вийшла. Прямо таки не знаю, - промовила Ліна.
- Угу.
- Так, наче я з Еммою змагаюся.
- Так буває… Остапе!
Остап обернувся.
- Почекай. Ходімо, поговоримо.
Остап знову підійшов.
- Ходімо, прогуляємося. Ліно, ти з нами?
- Та ні, я в замок зайду. Подивлюсь, як там справи.
- Добре. Іди. Пішли, Остапе.
- Пішли.
Олена взяла Остапа за руку і потягнула його за собою в сторону саду.
- Ти мені пробач, будь-ласка, за те, що я про твої почуття до Емми так необережно висловилась. Я не те мала на увазі. Просто хотіла чимось тебе зачепити.
- Та все ти правильно сказала… Мені здається, що вже всі навколо знають про мої почуття. Від кого мені їх ще приховувати?
- А Емма знає?
- Не знаю, - відповів Остап. – Якщо і здогадується, то робить вигляд, що нічого не помічає. А я нічого не намагаюся зробити. Нехай буде все, як має бути.
198
- Так не можна, Остапе. За кохання треба боротися. А ти – геть пасивний.
- Як же мені боротися, якщо я для неї лише друг? А ще… Вона стільки пережила, навряд, уже і повірить комусь. Як мені довести, що я її люблю. Якщо скажу – так вислухаю у відповідь все, що вона думає про таких «закоханих». А ще знаєш, а раптом, я колись розлюблю її. Якщо мені інша сподобається. Як я їй в очі дивитимусь? Як скажу? «Пробач, кохана, мені сподобалась інша».
- Ого, філософ, - посміхнулась Олена.
- Не вмію я за кохання боротися. Не виходило у мене ніколи. Яка дівчина сама до мене прилипала – з тією і зустрічався, а на більше і не розраховував. А тут сама Емма Красовська – обличчя всіх журналів, зірка сцени. Я і мріяти про неї боюся.
- Не знаю, Остапе. Я б на все наплювала і боролася. І тобі раджу…
Остап глянув на Олену. Вона подивилася на нього якось так дивно.
- Що? – не зрозумів Остап.
- Нічого… Просто ти нагадуєш мені одну людину… Яку я дуже сильно кохала… і досі кохаю.
- Назар?
- Назар…
- Любиш його?
- Більше за все на світі…
Олена відповіла і з усієї сили стиснула губи, щоб не розплакатись.
- Яке життя не справедливе, - прошепотів Остап. – Хочеш, я щось скажу, так як він? І може, тобі стане легше. Хочеш, у коханні освідчусь.
Олена витерла сльози і посміхнулась.
- Ні, не треба, - покачала головою дівчина. - Мені Назар не освідчувався. Просто він був такий самий, як і ти. Веселий, несерйозний. Від нього ніколи не можна було добитися роботи, серйозного підходу. Завжди літав десь у хмарах…
- Ну дякую тобі! Зробила комплімент! Не серйозний, літає у хмарах! Оце так подяка за дружбу!
Олена засміялась.
- Знаєш, якби я могла повернути час назад, я б все зробила по-іншому.
- Ти б йому освідчилась?
- Так. А ще, я б не пустила його в ту ніч в госпіталь. Але зараз я уже нічого змінити не можу. Дій, поки в тебе є можливість. Розумієш?
- Я розумію, - кивнув головою Остап.
- До речі, Ліна казала тобі, щоб ти вернув Карлі її дурну роботу?
- Так, казала, - усміхнувся Остап. – Я з нею не спілкувався. З нею говорив адвокат мого батька. Я передав їй право власності на всю роботу.
- Серйозно?
- Так, - засміявся Остап. – Тепер вона одноосібний володар свого скарбу. Я не знаю, я її не бачив, але адвокат казав, що вона була дуже рада, коли він приніс їй документи, і навіть, сказала, що продовжуватиме дослідження.
- Оце так! – вражено промовила Олена. – Я уявляю, до чого вона зможе ще дійти, якщо базуватиметься на своїх перших дослідженнях.
- Ага, завтра напише, що граф народився в Африці!
Олена та Остап ішли по стежинці і непомітно віддалялися від замку.
Дорога ставала все вужчою і, нарешті, вперлася в чагарники.
- Та-а-ак, - промовила Олена. – Кудись ми не туди зайшли. Мабуть, треба вертатися до замку.
- Що це? Дивись!
- Що, де? – не зрозуміла Олена.
- Якесь болото. Тут болото!
Олена підбігла і взяла в руки ґрунт. Потім відійшла далі. І знову присіла, роздивляючись землю.
199
- Точно! – раптом викрикнула вона. – Як я могла не здогадатися раніше! Тут колись була річка.
- По перше, треба кричати не «Точно», а «Еврика». По друге, немає тут ніякої річки. Тут лише це болото.
- Неймовірно. Ось чому вони не будували замок в цю сторону. Бо тут би його весь час підмивало, розумієш. Бо тут річка.
- Олено, схаменись! Де замок, а де болото? Тут метрів з триста точно. До того ж, не було тут ніякої річки.
- Була.
- Не було.
- А я кажу, була.
- А я кажу, ні.
- Зараз я тебе вдарю! – прокричала Олена.
- Можеш робити, що хочеш, але карти… Ми з Карлою бачили карти, старі-старі. На них не було річок.
Олена сумно присіла і знову почала дивитись у землю.
- Що ти там вишукуєш у тій траві? Визнай, що ти не права.
- Не визнаю…
- Визнай, бо ти не права.
- Права.
- Не права.
- Права!!!
Олена встала і побігла до замку. Остап поплентався за нею.
- Яно, де Рената Микитівна?
- Пішли, я відведу.
Рената сиділа в бібліотеці замку і вивчала архівні документи.
Олена підійшла до неї.
- Питання! – задихано промовила Олена.
- Став, - не відриваючи очей від паперів, промовила Рената.
- Річка! Чи протікала тут колись річка?
В цей момент в бібліотеку зайшов Остап.
- Річка? – усміхнулась Рената. – Ні. А он же Остап є, чого в нього не спитаєш? Він же брав у мене старі карти, знайдені у тайнику.
- Пані Ренато, - іронічно промовив Остап. - Якби ж хоч хтось мене хотів слухати! Я сорок п‟ять разів повторив, що річки там не було.
- Найближча річка була метрів зо триста звідси. Вона впадала в нашу річку Бариш. Текла з півночі на південь.
- Ні, триста метрів дуже вже задалеко. А підземні ріки?
- Ні, нічого не було.
Олена вийшла на вулицю, присіла біля схеми, і сумно дивилася скрізь неї.
- Я ж казав тобі, що там нема річки, - промовив Остап. – Ти ж не хотіла слухати.
- Я засихаю від свого не знання. Я коли чогось не знаю, я засихаю.
- Тебе полити? – засміявся Остап.
- Так, знаннями. Давай поїдемо завтра в інститут до Миколи Опанасовича.
- Давай.
Під жарким пекучим сонцем просто вздовж дороги розкинувся величезний ярмарок. І жоден кінь вже не міг проїхати повз натовп, жоден віз не пройшов би між тугими рядами пишнотілих селянок.
- Рушники! Вишиті рушники! – кричала стара ковалиха.
- Беремо м'ясо до Пасхи.
- Подушки! Купляємо пухкі подушки!
Та голосніше за всіх кричала тітка Віра. Вона стояла в декількох метрах від Любави, і сподівалася, що її крик відволіче покупців від мовчазної конкурентки.
200
А Любава стояла мовчки. Навіщо їй було кричати? Вона могла заховатися у кущах і знати, що перебірливі городяни все одно шукатимуть її лоток, бо в неї ж усе найкраще.
- Здоров була, Любаво, - ввічливо привітався Тихон, злегка посміхаючись під своїми довгими чорними вусами. – Ти, як завжди затьмарила своєю красою весь ярмарок.
- Чого тобі, Тихоне? – непривітно крикнула Любава. - Іди, куди йшов.
- Чого? Вже й постояти біля тебе не можна?
- Стій, та тільки чого вирячився на мене?
- Не на тебе. Може, картоплі хочу купити.
- Тобі картопля треба? – розсміялася Любава. – В тебе своєї немає?
- Може, я великої хочу.
- Ну купляй тоді, - пробурмотіла Любава. – Та тільки тоді швидше, бо як Олесь побачить – клопоту не оберешся.
- А ти, Любаво, хіба не захистиш мене?
- З чого б це? – засміялась Любава. – Ще й пожаліюсь, що чіпляєшся з дурними питаннями.
Тихон зняв з плечей торбинку, обережно обпер її на ногу і почав виймати з-за пазухи гроші.
- Ну що ж, давай мені картоплю свою! – промовив Тихон, простягаючи гроші.
Любава гордо відвернула голову.
- Бери, - стояв на своєму Тихон. – Як я перший куплю, то до полудня все розберуть.
- У мене і так все розберуть, - пробубоніла Любава, насипаючи Тихону картоплі в торбину.
Горда, неприступна… Та гроші все ж взяла, бо знала, в кого Тихон перший купить, той до полудня вже коней назад збирає.
- А що то за чудо-глечики в тебе такі? Неначе розмальовані?
- Так і є, розмальовані, - показуючи глечик з усіх боків, розхвалювала Любава.
- А хто ж малює? Невже ж, Василь? Той, що взимку з озера витягли?
- Той… Ми доходили його, вилікували, а він і призначення своє знайшов. Справжній художник. Малює, як воду носить.
- І люди є… І звірі, - здивовано роздивлявся Тихон.
До Любавиного лотка підійшла Ярина і старезний дід Курило.
- Діду, дивіться, які звірі смішні, таких же не буває, - весело защебетала Ярина.
- Буває, - промовив згорблений дідок. – Все, доню, буває. Кажуть люди, за океаном і не таке бачили.
- А де це, за океаном?
- Далеко, далеко…
- Ви, діду, онучці голову не дуріть, - різко промовила Любава. – Звірів таких зроду-віку не було. То ж нафантазовано усе… Мистецтво. Як подобається – купляйте, а не подобається – відійдіть, лоток мені не закривайте.
- Діду, давай купимо такого глечика, - жалібно промовила Ярина. – Хоч би одненького. З цією жовтуватою тваринкою з довгою шиєю. Така вона вже смішна!
- По чому, Любаво, горщики твої? – сухо запитав дід, порпаючись у кишені.
- Тридцять за один, півсотні за два, - хитро промовила Любава.
- Та ти, Любаво, з глузду з‟їхала, мабуть? – крикнув дідок. – Які півсотні? Он у баби Русани горщики за п‟ятак.
- Той купляй у баби Русани, - засміялась Любава. – Чого біля мого лотка стирчиш?
Дід Курило повернувся в сторону Русани, поглянув на її горщики. Чорні вони усі, вогнем обпалені. А в Любави і сонце, і небо, і звірі чарівні, і люди… Вийняв дід гроші, поклав перед Любавою.
- Ярино, вибирай ще одного. Подаруємо тітці Марії на іменини.
- Давай оцей, з он тією твариною.
- Бери, Ярино, - простягнувши горщик, промовила Любава.
201
Дід Курило, навіть, не подякувавши забрав горщика із зображенням якогось заокеанського довгошийого чудовиська і пішов до наступного лотка. Ярина радісно побігла за ним.
- Бачиш, - пробурмотів Тихон. – Казав, що після моєї покупки одразу все розпродаєш.
- Може й так, - ховаючи за пазуху гроші, промовила Любава.
- Он вже Лесь їде, - махнувши рукою, сумно промовив Тихон. – Піду я.
- Іди, іди…
Великий віз, запряжений гарними конями під‟їхав до Любави. Тут було і м'ясо, і ковбаси, і сало копчене, і все, чого лиш душа забажає.
- Як продається? – запитав Василь, злізаючи з воза.
- Добре! – відповіла Любава. – Вже два твої горщика продала. За п‟ятдесят.
- За п‟ятдесят? - здивувалася Ява. – Мамо, ви що? Та вас же люди з такими цінами обсміють.
- Подивимось, кого обсміють, коли куплю я ще корів та коней… Коли в мене буде господарство таке, що жоден ґазда зі мною не порівняється.
- Здоров була, Любаво, - уклонившись, промовив молодий вродливий хлопчина.
- І тобі доброго здоров‟я, - відповіла Любава.
- Кажуть люди, продаєш ти чудо-горщики зі звірами заморськими.
- Продаю!
- А тобі, Добромире, лише б плітки слухати! – грайливо відповіла хлопцю Ява.
Добромир уважно поглянув на Яву.
- Цить! – тихенько гаркнула Любава на Яву і продовжила посміхатись синові сільського пана, який цим селом володів.
- Що ще люди кажуть? – продовжувала Ява, не зважаючи на материну заборону.
- Кажуть люди, ніби дорого! – продовжив Добромир.
- Та то люди, - махнула рукою Любава. – Наговорять усякого. Тридцять – тож хіба дорого. Це для ледарів та до чарки ласих дорого. А для нас з вами, хіба ж то дорого? Тож мистецтво. За мистецтво і більше брати можна.
Добромир знову глянув на Яву. Вона швидко опустила очі.
Василь слідкував за кожним її рухом.
- А хто самі горщики робив? – запитав Добромир.
- Дядько Мирон робив, хто ж іще? Ява допомагала!
- Ява, кажете, допомагала? Візьму, - впевнено промовив Добромир. – Оцей, з чудернацьким звіром візьму.
- То лев, - під ніс буркнув Василь.
- Лев, кажеш, - похитав головою Добромир. – Здоровенні зуби в цього лева, та кігті… Але гарний, нічого не скажеш. Я б заради коханої зміг з ним зійтися в поєдинку. Поборов би його!
- Ага, - награно зітхнула Ява. – Ще хто б кого. У нього і зуби і кігті. А в тебе що?
- А в мене кохання сильне, Яво. Міцніше і за зуби, і за кігті.
- Мало віриться.
- Не віриться? – перепитав Добромир. – Одружуся я скоро, Яво.
- Невже? – засміялася Ява. – І хто ж ця нещасна?
- Ти, Яво! Чекай сватів!
- Хто ж це сватів чекає в піст? Ти, Добромире, мабуть, і сало щовечора їси, якщо тобі піст не писаний.
- На Пасху пришлю сватів до тебе.
- На Пасху? – засміялась Ява. – Добре, підготуюся. Куплю гарбузів до того часу.
- Що то за донька у тебе, Любаво? І гарна і розумна, ще й на язика гостра.
Любава лише руками розвела. Добромир поклав гроші на лоток і взяв загорнутий горщик з левом.
- Дякую вам, - уклонившись, промовив він.
- І вам дякуємо, - відповіла Любава.
202
- А що то за горщик у вас на візку? – раптом зупинивши свій погляд, запитав Добромир.
- Котрий?
- Он той, де дівчина з очима блакитними та волоссям золотим. Схожа вона мені на особу одну, котра в серці у мене.
- Василю, подай того горщика, - наказала Любава.
Василь бережно зняв горщика із зображенням Яви з воза і передав Любаві.
- Можна мені? – зачаровано запитав Добромир.
- Можна подивитись, - відповів Василь. - Бо він не продається.
- То це ж наче справжнє обличчя, - провівши рукою по посудині, промовив Добромир. – Любаво, продайте. За п‟ятдесят візьму.
Любава лише рот відкрила, від небаченої радості. За п‟ятдесят один горщик. Це просто вдача.
- Ні! – раптом упевнено відповів Василь. – Не продається.
- Вісімдесят!
- Ні, - повторив Василь.
- Що ж, Любаво, перемогла ти. Бери сто!
Василь, навіть, рота не встиг відкрити, як жадібна Любава схопила гроші і вже через секунду вони опинились у неї за пазухою, а горщик із зображенням Яви у руках суперника.
- Щасливої дороги! – крикнула услід Любава.
Василь сумно присів на траву.
- А ти, Василю, молодець, - перераховуючи грошенята, промовила Любава. – Знаєш толк у цій справі. За один горщик – сотня. Ми так до наступного Різдва нову хату збудуємо.
Василь нічого не відповів.
Емма сиділа за столом, перебираючи папери. Її очі злипалися, але вона все одно продовжувала працювати.
- Еммо, чого ти ще на роботі? – зайшовши в кабінет Емми, здивувався Остап.
- О-о-о, Остап, - намагаючись здатися веселою, втомлено промовила Емма.
- Що ти робиш? Ти маєш вдома вже бути?
- Якщо ти думав, що я маю бути вдома, чого ж в офіс заїжджав?
- Та… Знав, що ти працюватимеш… Що ти робиш?
- О-о-о, не питай. З Польщі до нас збирається потомок короля Станіслава ІІ Августа Понятовського. Він каже, що у нього є якісь родові колекції роду Фельченських. Насправді, я не знаю, яке відношення він має до мого замку. Але я не ставила йому багато питань, бо хоч він і говорить українською, але дуже поганенько, і у нього проскакують польські слова.
- Роду Фельченських? – крикнув Остап. – Так це ж чудово. Фельченський – потомок Полонезького. Його дочка – Катерина Фельченська одружилася з племінником короля Станіслава ІІ, тому і не дивно, що у потомка короля є якісь родові колекції. Він хоче віддати їх твоєму музею?
- Не знаю. Кажу ж, нічого не зрозуміла. Знаю лише, що скоро він приїжджає.
- Що ж ти робитимеш?
- До того часу, поки він добереться, найму перекладача.
- Слухай, я тут додому купив їжу. Суші. Хочеш, давай з‟їмо їх зараз. Ти ж, мабуть, голодна.
- Давай, - зраділа Емма. – Я, дійсно, голодна. Дуже-дуже.
Емма одним махом згребла всі папери зі столу. Остап вийняв з пакету запаковані суші.
- Я чай поставлю, - промовила Емма.
- Давай.
- Слухай. А що далі було? – запитала Емма.
- Ти про що?
203
- Ну, дочка Фельченського одружилася з племінником короля. А далі що?
- В них народилася донька – Констанція. Вони назвали її так на честь королеви.
- І далі що?
- Вона одружилася зі своїм двоюрідним братом - Олександром Фельченським…
- Нічого собі.
- Так. І в них народилася Емілія Фельченська – бабуся Ліни.
- Ти так добре це все знаєш… Зможеш дітям розповідати на ніч, як казку.
- Ага… Бери палички. Вмієш їсти паличками?
- Та так, не дуже. Якось пробувала.
Емма і Остап сіли навпроти і почали їсти суші.
- Так, - продовжив розмову Остап. – Не лише розповідатиму казку, а й зможу в музей зводити. Завдяки тобі у нас же тепер справжня історична батьківщина графа.
- Зможеш. Я старатимусь, - посміхнулась Емма.
- Якщо, звичайно, ніхто нічого поганого твоєму замку не заподіє, - промовив Остап, пхаючи у рота цілу сушу.
- Що значить заподіє? – не розуміючи, перепитала Емма і нервово продовжила: - Припини пхати в рот цілі суші!
Остап продовжував жувати.
- Ну, кажи! – різко промовила Емма. – Хто що заподіє?
- Та я жартую, - витираючись серветкою, відповів Остап. – Просто на наших дівчат сьогодні планета найшла. Олена порадила Ліні розвалити замок, щоб найти кімнату.
- Що? Ну нічого собі… Господи, помішались на тому камінці… Їм камінець дорожче за все.
- Та заспокойся. Я думаю, це все не серйозно. Просто у безвиході, от і лізуть в голову такі думки.
- Вони без мене не мають права нічого робити в замку. Тому нехай вигадують, що захочуть, але дозволу я їм, все одно, не дам.
- Це правильно. Так буде найкраще.
Продзвенів дзвоник. Студенти почали збирати свої речі. Старий викладач іще щось домальовував на дошці.
- У когось є якісь питання? – запитав Микола Опанасович.
- Ні, - пробубоніли всі в один голос.
- Олено, Назар, у вас там якісь власні питання до мене? Я чекаю вас у викладацькій, - промовив викладач історії.
- Я, взагалі то, Остап, - з-під лоба промовив Остап. – Старий телепень!
Олена почала збирати речі.
- Неймовірно! Ти чув? У них немає жодних питань!
- У мене теж немає питань. Що з того? – здивувався Остап.
- Коли я навчалася в університеті і проходила цю тему, у мене було мільйон… мільярд питань! Ти пам‟ятаєш?
- У тебе на кожній парі було мільйон питань.
- Чому жоден з них не поставив питання про те, що сталося з найстарішими містами після встановлення нової системи управління Російської імперії. Чому, наприклад, ці міста не врятувало Магдебурзьке право, яке вони на той час мали?
- З чого ти взяла, що у них було магдебурзьке право?
- Бо воно було скасовано Миколою І лише у 1831 році. А до цього часу – ще існувало.
- А-а-а…
- І взагалі, як я скучила за університетом, за парами, викладачами. Яке ж цікаве заняття!
- Може, воно і було б цікаве, якби ти не слухала так уважно, і хоч іноді сміялася з моїх жартів.
204
- Твої жарти були не смішні. Це раз. А по друге, навіть, якби вони і були смішні, на занятті з історії – вони точно не доречні.
Олена і Остап спустилися сходами на другий поверх.
- Де ця викладацька? – запитав Остап.
- Соромно шість років провчитися, і не знати, де викладацька, - скептично промовила Олена.
- Заучка!
Олена впевнено відчинила двері у викладацьку. За столом, згорбившись, сидів старий дідок – улюблений викладач Олени.
- Проходь, Олено!
- Миколо Опанасовичу! Перш за все, дозвольте подякувати Вам за чудову лекцію. Я вже й забула, які цікаві у вас були заняття
- О-о-о, почалося, - пробубонів Остап.
- Ох, Олено, Олено, - зітхаючи, промовив викладач. – Де поділися такі студенти, як ти? В мене таких талановитих вже більше, мабуть, і не буде.
- Та будуть ще. Не переживайте.
- Сідай, Олено!
Остап мовчки стояв в стороні і раз у раз виразно поглядав на старого дідка. Так поводить себе, наче Остапа і не помічає. Хоч би стілець запропонував, чи хоч би привітався. А то лише «Олено, Олено…». Наче Остап був поганим студентом. Він же теж історію гарно знає. Але ж ні. У порівнянні з Оленою, на нього і дивитись ніхто не хоче. От вже ця Олена. Справжня заучка… і підлиза.
- Питай, що ти хотіла спитати, - промовив викладач.
- Зараз.
Олена нахилилась і дістала зі своєї сумки карту.
- Дивіться, - промовила вона. – Мене цікавить це місце.
Олена ткнула пальцем в карту.
- Зайнялась дослідженням замку? – посміхнувся викладач. – Це схоже на тебе. Ти без роботи не сидітимеш.
Олена посміхнулась.
- Мене цікавить, чи могла тут бути річка? Можливо, колись раніше була, але засохла… Чи, може, підземна річка.
- Ні, - заперечив Микола Опанасович. – Підземних річок в цьому районі точно немає.
- І на карті нічого немає… Але мені здається, тут мала бути річка. Все, що я бачила, говорить мені, що колись тут, на цьому місці була річка.
- Твоя інтуїція тебе не підвела, - промовив викладач.
Він надів окуляри і уважно подивився крізь них на копію старої карти.
- Чому ж її немає на карті? – запитав Остап.
Але викладач, пильно водячи пальцем по листку, проігнорував його питання.
- Вона засохла? – запитала Олена.
- Ні, - промовив Микола Опанасович. – Ця річка називалася Баришівка. Вона брала свій початок у вузькій гірській долині з дуже стрімкими схилами. В передгірній частині, Баришівка протікала тут у широкій долині. Схили цієї долини були невисокі та пологі. Тому і поросло тут усе верболозом та іншими чагарниками. Швидкість течії через це зменшилась, і відклала товстим шаром все, що принесла з гір. Через це річка промила безліч рукавів, і після кожного паводка змінювала своє русло.
- Виходить, річка Бариш, яка протікає зараз у західній частині і є та Баришівка, яка свого часу змінила русло? – зосереджено запитала Олена.
- Так і є. Зачекай.
Викладач повільно встав і попрямував до своєї великої шафи. Він вийняв звідти величезну книгу «Історія рідного краю» і урочисто вручив її в руки Олені.
Очі Олени запалали.
- Можна взяти з собою і почитати? – тремтячим голосом промовила вона.
205
- Можна! – промовив викладач. – Можна, навіть, не вертати.
- Ви… Ви даруєте?
Олена кинулась на викладача і почала його обіймати.
- Це найкращий подарунок, який я лише колись отримувала! – промовила вона.
- Забирай, - посміхнувся викладач. – І бігом іди, поки я не передумав.
Олена взяла книжку і вийшла з кабінету.
- Давай я понесу, вона ж важка! – промовив Остап.
- Ні, я сама, - недовірливо відповіла Олена.
- Ти, як мала дитина. На викладача накинулась, наче він винен, що в нього така книжка є. Це ж лише книга. І все!
- Це ж не просто книга. Це дуже цінна книга, - бубоніла Олена, ще сильніше притискаючи свій скарб. – До речі, хтось, здається, помилився, бо річка там, все таки, була.
- Ну… Визнаю. Просто дивно, чому вона не позначена на карті.
- Треба буде розібратися, мені теж цікаво. Сьогодні почитаю, може, в цій книжці буде якесь пояснення.
Емма сиділа і переглядала папери. Навпроти сиділа Рената.
- Я, нарешті, збираюся у довгоочікувану відпустку, - промовила Рената, дістаючи сигарету. – Ти палиш?
- Ні, - відповіла Емма. – Та, мабуть, скоро почну.
- Що ти читаєш?
- Та, цей польський граф мені надіслав якісь цінні папери, які стосуються роду графині. Вони на польській… Мені казали, що польська та українська – дуже близькі. Але насправді, так лише здається. Читати ще важче, ніж на іноземній мові. Все плутається…
- Може, і тобі у відпустку треба, - видихаючи дим, запропонувала Рената.
- Та ні, мені ще рано. Треба все до розуму довести.
- Ти знаєш, скільки я у відпустці не була?
- Скільки?
- Три роки…
- Ну тоді ти її справедливо заслужила. А я, навіть, якби і хотіла – то у відпустку не можу. Скоро цей граф приїде. Чи король… Хто він там?.. Сама ще не знаю…
- Він нащадок короля. Самого Станіслава ІІ Августа Понятовського.
- Це саме і Остап мені говорив… А як же група твоя археологічна? На кого ж ти їх усіх залишаєш?
- Я, нарешті, собі заміну знайшла! – посміхнулась Рената.
- Серйозно? Кого?
- Олену Карпову! Коли вона у замку – робота кипить! Мені і керувати нема ким.
- Вона така, - насторожено промовила Емма. – А які у неї повноваження?
- У неї? Як у керівника групи? Ніяких.
- Це добре.
- А чого ти так переживаєш?
- Просто вона іноді така неврівноважена. Ідеї у неї дивні. А ще вона неадекватно відноситься до своїх поразок.
- Це точно. Але з іншої сторони, це і не погано. Вона завжди працює на результат.
- Я знаю, - зітхнула Емма. – Просто боюся, щоб вона чогось не наробила.
- Еммо, люба, без тебе вона нічого не має права робити! Ти – директор. Лише ти, та міська рада в особі нашого мера можуть дати згоду на будь-які її дії. А так – вона ні на що не має права.
Олена зайшла на територію замку.
- Привіт, Олено, - промовила Яна.
- Так, привіт, Яно!
206
- Ти не подивишся на цей камінь. Його знайшли садівники, коли засаджували сад. Мені здається, це…
- Вибач, - перебила Олена. - Нема часу, я дуже-дуже зайнята. Обов‟язково подивлюсь, але все пізніше.
Олена пробігла крізь натовп студентів-археологів і забігла в замок.
- Я в бібліотеці, - крикнула вона і зникла в стінах замку.
- Що з нею? – запитала Яна Остапа.
- О-о-о, не питай. У неї сьогодні дуже важливий день. Думаю, сьогодні станеться відкриття.
Рената поклала в попільничку докурену сигарету.
- Чаю хочу…
- Так іди і зроби, - промовила Емма.
- Отак ти гостей зустрічаєш. А секретар твій де?
- Ванда? А-а-а, їй сьогодні погано…
В кабінет Емми зайшла Марта.
- Привіт.
- Заходь, Марто, сідай. Познайомся, це Рената – керівник першої археологічної групи. Це Марта – з недавніх пір, моя подруга.
- Дуже приємно, - простягнувши руку, промовила Марта.
- Мені теж.
- Я подумала, що ти, як завжди, голодна, і принесла тобі піцу.
- Піца! – радісно промовила Емма. – Я здається, не їла вже тиждень.
- В тебе є ніж. Зараз поріжу.
- Біля чайника лежить.
Марта пішла за ножем.
- Я, мабуть, дуже погано виглядаю, бо мене всі підгодовують потроху. То ти, то Остап.
- А де секретар? – запитала Марта.
- От і я в неї питаю, - вигукнула Рената. – Вона ж ночами сидить за своєю роботою. Одна! Секретар тобі навіщо, якщо ти все сама робиш?
- Ванда моя – вагітна, - беручи величезний кусок піци, промовила Емма. - Сьогодні їй погано стало. Я її додому відпустила. Хоча роботи маса. Але ж я не садист. Вона оце останній тиждень допрацьовує. А потім в декрет на три роки. Так що доведеться мені шукати іншого секретаря.
Остап зайшов в бібліотеку замку. За центральним столом сиділа Олена. Вона нічого не читала, і закривши очі, і поклала голову на стіл і, навіть, не ворушилась.
- Олено, все добре?
Дівчина неохоче відкрила очі.
- І знову промах, - тихо промовила вона.
Остап посунув стілець і сів біля неї.
- Чому?
- Річка тут була. Прямо в цьому місці. Там, де треба, - тикнувши пальцем в карту, промовила Олена. – Але то було в 11 сторіччі. Розумієш. Одинадцяте сторіччя… Починаючи з 11 сторіччя, Бариш назавжди змінив своє русло. І більше на це місце вода не верталася.
Остап мовчав.
- Як же набридло мені це все, - прошепотіла Олена, знову закривши очі. – Я засихаю, просто засихаю.
- Олено.
- Де ж та клята кімната, де вона?
- Та здалася тобі та кімната…
207
- Остапе, ти не розумієш! Нічого не розумієш! – крикнула Олена. – Для чого ця вся праця була, якщо таємниця не розгадана? Вибач, я не можу з тобою спілкуватися, ти такий обмежений.
Олена встала і попрямувала до виходу з замку.
На подвір‟ї стояли студенти та робітники замку, розбившись на маленькі підгрупи і обговорювали якісь проблеми.
- Чого не працюємо? – голосно запитала Олена. – Нема роботи? Вже все дослідили?
Всі одночасно замовчали.
- Що саме обговорюємо? В якому секторі замку кімната? Чи з якого каменю виготовлено ту стіну? Чи в якому сторіччі її побудували? – продовжувала скаженіти Олена.
Всі мовчали, боячись, навіть, виправдатись.
- Борисе, в якому році виготовлено цю стіну?
- В.. В… Тисяча… може… тисяча триста…
- Тисяча? Триста? Яка завершена відповідь! Я бачу, ти добре ознайомлений з усією інформацією, і не дарма носиш поважне звання «Член І археологічної групи». Ти вважаєш, що ти такий розумний, що можеш в робочий час обговорювати власні питання? Чи тут, може, всі такі розумні? Хоч хтось може мені, не заглядаючи ні в які записи, сказати, коли була збудована ось ця стіна.
Всі мовчали.
- Вау, - прошипіла Олена. – Скільки відповідей! І всі одразу. І в кожного власна думка, власні роздуми… Та ви - таланти! Я ставлю питання останній раз, в якому році збудовано цю стіну?
- В кінці 13 сторіччя, тоді, коли і сам замок, - пробурмотіла Яна собі під ніс.
- В кінці якого сторіччя? – перепитала Олена.
- 13-ого…
- Боже, яке досягнення! Одна людина з усієї групи знає, коли побудований замок! Це неймовірні знання.
- Ми всі знаємо, коли побудований замок, - промовив Борис. – Але ж ти питала про стіну…
- Як же ж важко здогадатись, коли було збудовано цю стіну, якщо вона основна. На ній тримається дзвіниця. Так важко включити мозок і подумати. Може, дзвіницю встановили в кінці 13 сторіччя, а цю стіну, мабуть, вчора побудували і акуратно під дзвіницю підсунули. Все, з мене годі. Де Рената Микитівна?
- Вона поїхала до Емми, оформляти відпустку.
- Відпустку, - задумалась Олена. – Я відчуваю, що скоро я з вами залишусь сам на сам. Може, тоді ви почнете працювати. В цьому замку працюють дві людини. Я і Рената. І все. Я за один тиждень свого перебування тут зробила більше, ніж ви за весь час своєї роботи. А ви це знаєте, але нічого з цим робити не хочете.
Олена попрямувала до саду.
- Олено, подивись на цей камінь, його знайшли садівники. Ти обіцяла глянути…
Олена скептично глянула на Яну і взяла в руки камінь.
- О боже, це такий важливий камінь! Як добре, що ти знайшла його! Це ж і є камінець графа!
- Що? Серйозно? Це правда?
- Ні, Яно, ні! Звичайно, не правда, - кинувши камінь на землю, крикнула Олена. - Це звичайний камінь, який привезли будівники, коли ремонтували дорогу. Як він в саду опинився – я не знаю. А те, що він обмазаний в цемент – зовсім не означає, що він старовинний. І взагалі, тобі нема чим зайнятися?
- Я… я працюю у саду…
- Що ти там робиш?
- Керую садівниками.
- Керувати садівниками – це основна справа археолога, - з сарказмом промовила Олена. – Я думаю, садівники і самі справляться. Як ти вважаєш?
208
- Мене Емма призначила…
- Ким призначила? Керівником садівників? Яно, немає такої посади. А якщо і є – то я тебе з неї знімаю.
Олена обернулась до усіх.
- Ну, хто ще чим порадує? Може, хтось іще щось знайшов у саду? Камінь, чи, може, якусь гілочку. Несіть усе мені. Я все розглядатиму, бо мені нема чим зайнятись! – крикнула вона. – Ви всі нездари. Всі забирайтесь звідси. Від вас все одно ніякого толку. Всі геть.
Група археологів стояла незворушно.
- Я повторюю іще раз, ВСІ ГЕТЬ!!!
- Олена, так не можна, - промовив Остап, який вже хвилини зо три, як вийшов на вулицю, і спостерігав за всім, що відбувалося на подвір‟ї.
- ВСІ ГЕТЬ!!! – крикнула Олена. – Я даю вам п‟ять хвилин, щоб ви очистили територію замку! Зникніть!
Студенти потроху почали ворушитись, збираючи речі.
- Хто бачив мій рюкзак? – чулося з натовпу.
- Може, викличемо таксі до міста…
- Я на машині, можу когось підвести, - промовив Остап, зрозумівши, що слова Олени його теж стосуються.
Минуло п‟ять хвилин. Подвір‟я замку стало порожнім. Олена стояла одна. Здавалося, з її очей текли сльози, але вона не плакала.
Вона звикла перемагати. Найкраща учениця… Найкраща студентка… Вже на першому курсі отримала відзнаку, за те, що знайшла в старій школі військове сховище. А далі були самі перемоги. Всі вчителі просто захоплювались її неймовірним розумом. І будучи студенткою, все вона робила, як експерт, як професіонал. І з учителями на рівних спілкувалася. Ніколи її думкою не нехтували.
А от тепер… Щось змінилося… Хтось наче заважає їй думати. Змушує робити помилки. І так важко це визнавати.
- Чому я роблю помилки? – запитала Олена. – Чому нічого не виходить? Чому хтось наче заважає мені розгадувати таємниці?
Олена підійшла до входу замку. На сходах лежала відксерена робота Карли та Максима, книжки з археології і історії, плакат, на якому було зображено замок, розділений на сектори.
Олена схопила все це і з усієї сили жбурнула подалі на подвір‟я.
- Це нікому не потрібно! – крикнула вона. – Це, все одно, все неправильно.
Олена зробила один крок вверх сходами.
- Треба почати все з початку. Всю інформацію витерти і почати спочатку.
Олена зробила наступний крок.
- Є замок. Він побудований правильно. Всі розміри в ньому правильні. Немає ні річок, ні твердих ґрунтів, що могло б вплинути на будівництво чи зміну розмірів.
Олена ступила ще крок і піднялася на сходинку вище.
- Кімната знаходиться там, де і має знаходитись.
Олена раптом зірвалась і побігла вздовж замку. Підбігла до стіни і торкнулася до неї руками.
Кімнати там не було. За цільною стіною, де згідно схеми, мали б знаходитись дверцята в кімнату графа, був сад. Це Олена знала напевне.
Вона відійшла від стіни і, підійшовши до схеми, зображеній з протилежного боку, почала пильно вдивлятися в неї.
Минула година… Олена все ще стояла і дивилася на схему. Так незворушно і спокійно. Але, насправді, в її голові бурлили сотні думок, роздумів, припущень.
Минуло ще пів години. Олена все ще дивилася на схему…
Верхня лінія замку – тонка, крива. Камінь був затвердий. Малювати на ньому було явно дуже важко. Нижче малювати було простіше, але ж ні, дотримуються усіх розмірів.
209
Питання тільки чому не почали малювати нижче всю схему? Може, розпочали знизу? Хоча хто починає малювати схеми знизу?
Ні, такого бути не може.
А може, цю стіну будували останньою. Тому і нанесли її пізніше, коли вже вся схема була зображена на нормальному камені. Тому цю стіну і довелось домальовувати на незручному твердому камені.
Тоді… Тоді… Тоді виходить, що кімната має бути не за третім поворотом, а за четвертим, бо коли малювалась початкова схема, крайньої стіни ще не було. Точно, так і має бути.
Нарешті, Олена заворушилась.
- Четвертий поворот, четвертий коридор, - ворушились її вуста. – Там має бути кімната…
Олена швидкими кроками пішла вздовж замку.
- Перший поворот, і там у нас кімната графської охорони, а там далі ще одні двері. Які ведуть у капелу.… Другий поворот, там графські покої, прикрашені картинами… Третій – кухня з антикварними меблями… Далі сходи, які ведуть на центральний двір. А якщо пройти під сходами, то можна пройти в найменший, четвертий коридор.
Ось він, нарешті… Олена зайшла в нього і на хвилинку зупинилася. Вона ніколи не надавала цьому коридору великого значення. Він був найменший, погано освітлений і нічим не цікавий. Він не вів ні до бібліотеки, ні до галереї з картинами. Там були просто похмурі бідні кімнати для прислуги.
Олена зрушила з місця і повільно пройшлася по коридору. Десь тут мала бути кімната. Олена підійшла ближче до стіни і уважно глянула на неї. Стіна скрізь була цільною. Олена торкнулась до неї руками. Там був проміжок… Не великий, сантиметрів сорок, не більше.
Олена згадала, що колись вже торкалася цієї стіни. І вже комусь, навіть, казала, що за цією стіною не може бути кімнати, бо там проміжок лише сорок сантиметрів.
Дівчина посміхнулась.
Звичайно, кімнати там немає. Але якщо об‟єднати це з попередньою теорією, і припустити, що кімната під землею, то за цією стіною, можуть бути звичайнісінькі двері, або тонкі сходи, які ведуть до підземної кімнати.
Олена швидко вибігла із замку. Її тіло наповнилося неймовірною силою, наче вона наймогутніша в усьому світі. Найрозумніша…
Ноги самі несли її. І не зважаючи на те, що до цього вона півтори години простояла на одному місці, не ворушачись, вона не відчувала втоми.
- Я вільна! – крикнула Олена вибігши на вулицю. – Я вільна.
До замку під‟їхало таксі. З нього вийшла Ліна і здивовано поглянула навколо.
- Олено, що сталося? Де всі?
- Ліно, я її знайшла! Я знайшла кімнату!
- Олено, а де студенти?
- Навіщо тобі ті студенти? Я кімнату знайшла! Треба знайти групу будівельників, щоб вони зруйнували стіну, за якою вхід у кімнату. Треба подзвонити Еммі, нехай Ванда знайде якнайшвидше бригаду будівельників.
- Так, давай, побігли, подзвонимо.
- Ні, стривай, там не працює телефон. Треба їхати до неї в офіс. Побігли, он таксист ще не поїхав. Таксі! Зачекайте. Таксі.
Олена побігла до машини.
- Ну звісно, не поїхав, - посміхнулась Ліна. – Я ж йому не заплатила ще.
Рената сиділа за столом і писала наказ про призначення Олени Карпової керівником групи археологів у період, поки її не буде.
- Підписуй ось тут, - промовила Рената.
- Що писати? – не читаючи, перепитала Емма.
210
- Пиши «Директор Емілія Красовська». І підпис. І дату ось тут.
- Я лише підпис поставлю, все інше сама пиши.
Остап одиноко стояв біля вікна.
- Остапе, може, тобі хоч чаю, - промовила Емма, відірвавшись на секунду від своїх справ з Ренатою. - А то прийшов такий сумний і не розказуєш нічого.
- Значить, як мені, - жартуючи промовила Рената, - так сама роби. І наказ сама пиши, і дату сама став. А як Остапові – то, навіть, чай зробиш. От яка несправедливість.
- А ви, як керівник групи, звільніть Остапа з роботи, - пожартувала Марта.
- Тоді Емма, як директор музею, звільнить Ренату з роботи, - відповів Остап.
- Мабуть, поїду я додому, - посміхнулась Рената. – А то ще виявиться зараз, що я не у відпустку зібралась, а по взаємній згоді пішла з роботи.
- Ну давай, Ренато, гарно тобі відпочити.
- Так, дякую. Бувайте.
Рената закрила за собою двері.
- О-о-о, до речі, у мене є китайська їжа. Суші. Еммо, будеш? – запропонував Остап.
- Тебе, всі бачу підгодовують, - промовила Марта. – Хто піцою, хто китайською їжею.
- Так, з такими друзями з голоду не помреш, - посміхнулась Емма. – Ну давайте ще суші поїмо.
Всі сіли навколо столу і почали їсти суші.
- Як там справи у замку? – запитала Емма Остапа.
- О-о-о, не питай. Кіно можна знімати.
- Яке кіно?
- Під назвою «Олена в гніві».
- Що сталося?
- Вона прилетіла сьогодні в замок. Спочатку добре все було. А потім розкричалася і вигнала нас усіх звідти. Залишилась там сама.
- Чого ж ти зразу не розповів?
- Та… Не хотілося перед Ренатою цю історію розповідати. Щось іще не те подумає.
- Може, до Олени треба поїхати. Вона ж там сама?..
- Ага, поїхати! – засміявся Остап. – Я туди точно не поїду. Ще жити хочу. Вона ж божевільна.
- Так, є трохи, - погодилась Емма.
- Може, вона просто надто переймається своєю ідеєю, - промовила Марта. – Це не так і погано.
- Не так і погано? – засміявся Остап. – Марто, я теж археолог. Але ж я не пропоную розвалити замок, зі словами «Це єдиний спосіб знайти ту кімнату!»
Емма зітхнула.
- А он і вони! – промовив Остап, поглянувши у вікно. – Чекай гостей, Еммо!
- Хто вони?
- Олена і твоя графиня.
Емма мовчки продовжила їсти суші. Остап теж сів за стіл. І мовчки дивився на Емму. Так продовжувалось хвилин п‟ять.
Двері, нарешті, відчинилися і в кабінет зайшли Олена та Ліна.
- Привіт, Еммо.
- Привіт, дівчата.
- Ти знаєш, що сьогодні сталося? – крикнула з порога Ліна.
- Що?
- Олена знайшла кімнату, уявляєш?
- Справді? – перепитав Остап.
- Так, уяви. Граф у наших руках… Камінець теж… І там двері…
Ліна задихалась. Видно було, що вона дуже поспішала до Емми, щоб повідомити їй цю новину.
Емма встала з-за столу.
211
- Ну що ж, - промовила вона, обіймаючи Ліну. – Я тебе вітаю. Нарешті, ти зможеш стати щасливою. Я дуже за тебе рада.
- Так, - відповіла Ліна. – Я теж така рада. Треба тепер якнайшвидше знайти будівельників, які зможуть розвалити ту стіну.
Емма на секунду завмерла.
- Що? Яку стіну? Ти ні про яку стіну не говорила.
Ліна подивилася на Олену.
- Стіна, - спокійно пояснила Олена. – За нею знаходяться двері у підземну кімнату.
Емма відійшла від Ліни і знову сіла за стіл.
- До речі, потрібен буде акт, підписаний тобою, про дозвіл на проведення таких робіт, - продовжила Олена.
Остап злякано дивився на Емму. Він помічав кожен її рух, навіть, рухи вій. Більше за все в цьому світі, він боявся, що вона зараз дасть свою згоду.
Але Емма мовчала.
- Чого ти мовчиш, Еммо, щось не так? – не зрозуміла Ліна.
Емма глянула на Остапа. А він непомітно помахав головою вбік, ніби підказуючи «Не погоджуйся».
- Еммо, хіба ж ти не хотіла знайти кімнату? – нічого не розуміла Ліна.
- Я ніякої згоди не дам, - тихо промовила Емма.
- Що? Чому? – гнівно крикнула Ліна.
- Бо я не дуже вірю, що в тому підвалі є кімната. Замок до цього досліджувала ціла група археологів, і ніхто нічого не знайшов. І Рената мені також говорила…
- Що з того, що Рената говорила, - перебила Емму Ліна. – Це ж Олена! Еммо, прокинься, вона талановитіша за всі ті групи.
Емма сухо посміхнулась. Вона знову поглянула на Остапа. Остап полегшено зітхнув.
- Я знаю, що Олена дуже талановита. Але моя відповідь – ні. Я не дам руйнувати замок заради досягнення божевільних ідей.
- Божевільних ідей? – крикнула Ліна. – Еммо, про що ти? Ти ж знаєш, як для мене це важливо! До того ж, треба розвалити одну єдину стіну, а не весь замок!
- Ліно, я повторю ще раз: Ні!
- Ах так, значить «ні»! – крикнула Ліна. – Тоді знаєш що, Еммо. Мені твоя підтримка не потрібна! Я сама дам дозвіл на руйнування тої стіни. Бо я графиня! І цей замок – мій!
Емма глянула на Остапа. Остап встав зі стільця.
- Ліно, ти не маєш на це права, - промовив він. – У нас в країні не монархія, а демократія. А твій графський титул в даному випадку не грає ніякої ролі. Емма – директор замку. І все, що ти робиш, ти маєш узгоджувати з нею.
- А-а-а, - раптом промовила Олена. – Я все зрозуміла. От хто у нас такий розумний. Остап! Це він накрутив Емму проти нас. Мабуть, розповів, як я викинула тебе та інших нездар з замку. Що? Заділо за живе?
- Олено, до чого тут Остап? Це моє рішення! – спробувала владнати конфлікт Емма.
- Ні, не вірю, без нього тут не обійшлося. Еммо, давай будемо дорослими людьми і поговоримо вдвох.
- Лише удвох? – перепитала Емма.
- Так, удвох. Вийдіть усі.
- Я нікуди не піду, - заявив Остап.
- Остапе, вийди! – крикнула Олена.
Остап глянув на Емму.
- Остапе, дякую, все нормально. Не треба нічого.
Всі вийшли за двері.
Олена сіла навпроти Емми.
- Дай мені листок і ручку.
Емма підсунула до неї блокнот і віддала свою ручку.
Олена сіла і почала малювати схему замку.
212
- Дивись, спочатку замок був от таким. Таким його зобразили на стіні замку. Для цього зображення вибрали зручний камінь, на якому легко було малювати. Кімната графа була в цьому місці. В третьому коридорі. Але потім, замок вирішили розширити. Я думаю, це через те, що крайня стіна була погано укріплена. З цієї сторони добудували ще одну стіну. Вийшла величезна кімната – там зараз бібліотека. Вхід в бібліотеку зробили із західної сторони. Це і не дивно. Бо якщо спочатку ця стіна була боковою, тому й не виникає питань, чого в ній немає дверей. Після того, як добудували цю стіну, з‟явилася ця кімната, - Олена показала пальцем на намальованій схемі. – Вхід в неї зробили з цієї сторони, а тут доробили коридор. І саме тому вийшло так, що кімната, насправді, розмістилася не в третьому, а в четвертому коридорі.
- Олено, - промовила Емма. – Це все дуже цікаво. Але цей замок досліджували до тебе багато людей, і ти думаєш, що жоден із них не подумав, що кімната може бути на коридор далі.
- Еммо, я простояла годину, дивлячись на схему! І до висновку свого дійшла завдяки товщині ліній в схемі на стіні.
- Неймовірно, Олено! – засміялась Емма. – Лише лінії на стіні… Які важливі докази! Ти хочеш зруйнувати пів замку, через різну товщину ліній на стіні.
- Еммо, але так і є. По цій товщині можна зробити багато висновків. Подумай сама, у тебе є місце на кам‟яній стіні, де тобі легко малювати, а є місце, де важко. Хіба б малювала ти, там де важко?
Емма мовчала.
- Не малювала б, - відповіла за Емму Олена. - Тому і висновок сам напрошується. Схему почали малювати, коли бокової стіни не було. А потім її добудували. І саме тому, змушені були малювати на твердому. Розумієш?
Емма повернулась до Олени і пильно подивилася їй у очі.
- Я в тебе вірю, Олено, і дійсно, вважаю, що ти дуже талановита, але… Ні! Я не дам свого дозволу.
Олена замовчала. Ще хвилину вона сиділа незворушно, сподіваючись, що директор музею все ж передумає, а потім, зрозумівши, що шансів у неї нема, різко встала і мовчки вийшла за двері, з усієї сили гримнувши дверима.
- Що? Ну як? – запитала Ліна.
- Ніяк, - сухо відповіла Олена. – Поїхали.
- Куди?
- У мерію…
Був ранок. Срібна роса лягла на безкрайнє поле. Було прохолодно. Ледь-ледь прояснилося небо. З одного боку воно було яскраво блакитне, з іншого – ще темно-синє. Все навколо ще було огорнене сном. Десь в глибині лісу зрідка прокидалась якась пташина, відкривала очі, викидала в повітря перші ранкові звуки і одразу ж замовкала. Для співів було ще дуже-дуже рано. Ліс спав. Зелена трава колихалася від легкого вітру. Під темним небом вона здавалася синьою, навіть, блакитною, але зовсім не зеленою, як було насправді.
Ява у великих плетених чоботях пробиралася крізь колючі гілки найбільш густої частини лісу. Гілки чіплялися за волосся, за сіру в‟язану хустину, якою дівчина накрила плечі, за довгу спідницю на запах. В одній руці Ява тримала порожню плетену корзину, іншою рукою намагалася відбитися від величезної кількості захисників тієї таємничої частини лісу. Сьогодні Ява вперше одягла чоботи. Вона завжди ходила босоніж. Але сьогоднішня її прогулянка, навряд, приносила їй задоволення. Сьогодні, на Пасху, за повір‟ями розквітала на болотах трава – бабин мак, яка саме в цей ранок мала чудотворні сили. В селі боялися тої трави, казали, вона чародійна, навіть, відьмарська. Та Яві не страшні були її чари. Дівчина пробиралася на саме болото крізь чагарники та колючі гілки. Ноги її грузнули, і чим далі вона ступала, тим не безпечнішою була її прогулянка. Корзина її вже трохи зламалася від товстих стручків.
213
Збоку повилазили товсті соломини, а сама корзина наповнилася листям та маленькими гілочками, які падали з дерев від вітру. Дівчина ступила ще один крок і вперлася ногою в товсту гілку, яка лежала поперек вузької стежки. Схопившись рукою за тонке зламане деревце, Ява просунулася трохи вперед. І раптом… Гілка, на яку оперлася дівчина ногою, тріснула, і одна нога Яви майже по коліно загрузла в болоті. Ява швидко притиснулася до стовбура дерева і вхопилася за нього двома руками, відкинувши корзину. Намагаючись другою рукою вхопитися за гілку вище, Ява стрибнула і другою ногою стала на густу траву. Болотна трава, на якій намагалася втриматися дівчина, одразу ж почала грузнути у болоті. Друга Явина нога теж опинилася по коліно в болоті. Ява стояла, тримаючись руками за дерево і відчувала, як в‟язке чудовисько потроху засмоктувало її всередину.
Дівчина подивилася уверх. За гілками густих старих дерев небо майже не проглядалося. Сонце ще не зійшло, хоча хмари трохи посвітлішали, і з темно-темно синіх вони перетворилися на сіруваті. А болото продовжувало поглинати. Дівчина трималася за гілки дерев, як тільки могла, але лісове чудовисько виявилося сильнішим. Ява не пручалася і не переживала. Вона, навіть, не боялася. Очі її були ясні, як завжди. Без страху, без боязні. Ява настільки любила цей ліс, ці дерева, ці болота, ріки, що ніколи би не повірила, що ліс може вкоротити їй віку. Вона знала, це болото лише грається з нею, та насправді, ніколи не вчинить їй нічого поганого.
Ява виросла у цьому лісі. Він любив її, як свою дитину. Коли вона народилася, блакитне небо розмалювало її очі таким же кольором, вітер заплітав волосся, квіти прикрашали її одяг. Вона вмивалася росою, волосся мила лише відварами трав. Хіба ж міг ліс так вчинити з нею? Так безсоромно забрати її душу?
А тим часом, болото продовжувало засмоктувати тіло дівчини. Ноги загрузли в болоті і рухати ними було вже неможливо.
Дівчина покірно стояла і трималася за дерево. Недалеко під зламаним деревом лежала тепла коричнева хустина, злегка ворушачись від вітру. На землі десь між чагарників лежала зламана корзина з випертими назовні соломинами. Між хмарами лише починало проглядати сонце. Та все одно було іще темно. Гілки дерев міцно зчепилися в єдине, і перекрили собою перші помітні яскраві промінці, так наче хотіли перешкодити Яві хоча б в останній раз попрощатися з сонцем.
Ледь стоячи на місці, дівчина обернулась і побачила на відстані витягнутої руки чарівну квітку – бабин мак. Темно-коричневі пелюстки стиснулись від прохолоди. Чорна середина видавала різкий неприємний запах.
Очі дівчини запалали. Вперше за все життя вона побачила цю квітку. Раніше, вона лише чула від батька легенди про її чудодійні сили. Ява посміхнулася. Вона потягнулася рукою, і намагаючись зірвати чарівну болотну рослину, відпустила стовбур дерева, за який трималася…
- Марто, з днем народження! – промовив Влад, даруючи Марті квіти і маленький пакуночок.
- Дякую за квіти. А в коробочці що?
- Там секрет! – відповів Влад.
- Покажи, покажи! – підбігла Емма. – Покажи секрет.
- Ні, ні, ні! – засміявся Влад. – Дарую з однією умовою – не показувати Еммі.
Всі засміялися.
- Оце так друг, - похитала головою Емма.
- Ну добре, добре, - обійнявши Емму, промовив Влад. - Я жартую! Розпаковуй! Там не секрет, там просто сюрприз.
Влад зняв кросівки. Всі дівчата обступили Марту, намагаючись побачити, що ж такого неймовірного поклав Влад у маленьку коробочку.
- До речі, слухайте всі! Сьогодні познайомлю вас усіх зі своєю новою дівчиною!
- Вже новою? Владе, а як же Марина? – засміялась Емма.
- Марина - в минулому. Тепер Тетянка!
214
- Ну ти швидкий!
- А де ж вона, чого вона не прийшла?
- Вона прийде, трохи спізниться. А є телефон? Зараз я їй подзвоню.
- Телефон? – невпевнено перепитала Марта і на хвилину замовчала. – Ну дзвони, тільки швидко. Добре? Дуже довго не розмовляй.
- А-а-а, боїшся, що грошей наговорю? – пожартував Влад.
Всі засміялися.
- Чекаєш, що подзвонить Ірина? – пошепки запитала Емма.
Марта махнула головою.
- Якщо вона не подзвонить – це ж нічого не означає. Може, у неї немає грошей, чи просто не буде можливості. Я впевнена, вона пам‟ятає.
- Я знаю, - відповіла Марта.
Минула година.
Було дуже весело, гості були вже всюди, на балконі, у ванній, на кухні…
- Це часом не телефон дзвонить? – раптом запитала Марта, поставивши бокал шампанського.
- Ні, Марто, якщо він задзвонить, буде чути. Музика не так голосно грає.
- Добре.
Біля вікна сидів Остап. Він сьогодні був не в гуморі. Весь вечір він спостерігав за Владом, який не відходив від його Емми. Він то обійме її, то підійде якось надто близько, то щось їй говорить, а вона сміється… Чого вона сміється? Хіба він так смішно жартує?..
Остап опустив голову.
Звісно, він розумів, між Еммою та Владом нічого немає, вони лише друзі. І всі ці обійми – це все несерйозно. Але ж, все одно… Так неприємно.
- Так, я іду курити! – голосно крикнув Влад. – Хто зі мною?
Всі замовчали.
- Що, ніхто не курить? Марто?
- Я? Ні, я не піду. Я боюся пропустити телефонний дзвінок.
- Хлопці!
- Я не курю.
- Я теж.
- І я не курю.
- Я забув, де я знаходжусь. Самі моделі та бомонд, - пожартував Влад. – Добре, піду на балкон і буду курити гордий та одинокий.
- Я з тобою піду, - раптом промовив Остап, злізаючи з підвіконня.
- Остапе, ти палиш? – здивувалась Емма.
- Ні, я просто легко піддаюся поганому впливу, - посміхнувся Остап.
Влад і Остап вийшли на балкон і запалили цигарки.
- Марто, Марто, телефон!
- Телефон, телефон!
Марта схопила Емму за руку і потягнула за собою до телефону.
- Це вона, це вона! – шепотіла Марта. – Алло! Ірино! Подруго! Дякую!
- Це вона, - шепотіла Емма, обіймаючи подругу.
- Як ти? Де ти?
- Я в Палестині, - відповіла Ірина. – Тут дуже страшно. Іде війна. Я б ніколи не подумала, що війна – це так страшно. Виходиш в магазин – і можна не вернутися додому. Стріляють просто на вулицях. Ідуть люди, а по паралельній вулиці їдуть танки.
- Це жахливо… Коли ти приїдеш?
- Я не знаю, - відповіла Ірина. – Я можу летіти хоч зараз, але менеджери готелю радять поки що не поспішати. Дуже небезпечно. Навіть, забороняють виходити з готелю.
215
- Це жахливо. Я, навіть, не знаю, що тобі порадити. Але так сильно хочу тебе побачити.
- Я знаю… Я теж хочу тебе побачити. А ще, нещодавно я думала…
- Що ти думала, що?
- Насправді, мені страшно вертатися. Я… Я не знаю, що я робитиму, я нікому не потрібна в вашому місті. Модельний бізнес – єдине, що виходило в мене добре. І все… А в модельний бізнес я точно більше не повернуся. Що я робитиму? Де працюватиму, на що житиму? Думаю, може, мені краще було б лишитися тут і почати життя з початку з чистого листа. Без помилок.
- Ні, Ірино! Ми знайдемо тобі роботу. Ти розумна, талановита. Ще й гарна. Тебе обов‟язково візьмуть на роботу.
- Що вона говорить? – схвильовано питала Емма. – Що? Вона шукає роботу?
- Так, - пошепки відповіла Марта, закриваючи рукою трубку. – Переживає, що не знайде роботу і, взагалі, не хоче вертатися.
- Дай мені, дай я з нею поговорю! – промовила Емма і видерла з рук Марти трубку. – Ірино, привіт!
- Привіт, Еммочко, рада тебе чути.
- Я теж рада тебе чути. Я хотіла тебе спитати. Моя секретар звільняється через вагітність. Тому я шукаю секретаря і помічника в офіс. Мені потрібна дівчина розумна, старанна, талановита і приємної зовнішності. Може, у тебе є хтось знайомий, кого ти можеш мені порекомендувати? У тебе ж багато вродливих подруг.
- Я! Я! – крикнула Ірина. – Візьми мене секретарем. Я розумна, старанна, і вродлива.
- О-о-о, точно! – промовила Емма. – Як я зразу не подумала? Я ж можу взяти тебе.
- Так, так! – промовила Ірина. – Не наймай нікого, я скоро приїду.
- Добре, Ірино. Я почекаю тебе. Приїзди якнайшвидше. Ми тебе усі чекаємо.
- Дякую, Еммо! Якби ти лише знала, яка ж ти, насправді, чудова.
- Бувай.
Емма передала трубку Марті.
- Ти - молодець! – промовила Ганна Еммі. – Все зробила правильно.
Всі оточили Емму, а вона із задоволенням розповідала, про що вона говорила з Іриною.
Марта поклала телефон на місце.
- Все, зв'язок обірвався, - промовила вона.
- Шкода.
- Так, - відповіла Марта. – Але Ірина така щаслива. Ти - молодець. Вона переживає, але видно, наскільки їй зразу стало легше.
- Вона зрозуміла, що комусь тут потрібна.
- Так, ми вже, навіть, домовилися, що коли приїдемо, то підемо в магазин купляти їй офіційний одяг, - радісно розповідала Марта. - Вона ж переживає, що у неї немає ні піджака, ні спідниці пристойної.
- Добре, що все так сталося. І все це завдяки Еммі.
Емма сором‟язливо опустила очі.
- Еммо, ти - молодець.
Всі почали аплодувати Еммі, а вона лише посміхалася.
Остап та Влад досі сиділи на балконі. Влад дивився крізь скло у кімнату і посміхався.
Остап зреагував на Влада, помічаючи той погляд, яким він дивився на Емму.
- Ці дівчата, - промовив Влад крізь посмішку, - такі кумедні… Через що їм так весело? Адже причини немає. Але через те, що їм весело – і нам на душі теж добре. Наче наш настрій залежить лише від них.
Остап відвів очі і подивився в кімнату.
Емма стояла посеред кімнати, а всі навколо аплодували їй.
- Ти ж сохнеш за нею, - раптом промовив Остап Владові. – Сохнеш, але майстерно це приховуєш…
- Про кого ти? – запитав Влад, продовжуючи посміхатись.
216
- Ти знаєш…
Влад затягнувся сигаретою, не відриваючи очей від Емми.
Емма посміхалась, роздавала автографи, підписувала журнали зі своїм зображенням… І виглядала такою щасливою.
- Зараз вона щаслива, - промовив Влад. – Коли вона щаслива, я теж щасливий.
Остап нічого не відповів.
- Знаєш, вона мені дуже подобається, - щиро продовжив фотограф, струшуючи попіл. - Не так, як інші дівчата. І сказати чесно – модель з неї не найкраща. Вона не вміє ходити на підборах, не вміє одягатися.
Остап здивовано подивився на Влада.
- Так, це правда, - помітивши здивування Остапа, повторив Влад. - Вона жахливо одягається. Якби не Клава, не Ганна… Але мені вона подобається такою, яка є. Бо в ній є все. Все, що хочеш. Мільйони постатей, мільйони характерів. Вона за день грає мільйони ролей. Мільйон разів змінює думку, мільйон разів настрій. І в цьому вся її краса. Коли вона сказала, що її родовід досліджують студенти, і що, можливо, вона і є графиня роду Полонезьких – я вже тоді знав, що вона - не графиня. Точно знав. Але блиск в її очах, бажання бути блакитної крові… Боже мій! Ти б це бачив. Як же я мріяв, щоб ті археологи помилилися і вибрали графинею її.
- Ти не знаєш її так, як я, - промовив Остап. – Вона - графиня, королева! Її грація, її вчинки. Вона робить такі речі… Вона так прощає… Ти не знаєш, скільки вона пережила.
- Ці вчинки, ця грація – все театр, - відповів Влад. – Вона хоче, щоб ми так про неї думали, і ми так думаємо. А насправді, вона - сама звичайна жінка.
- Ти не любиш її, тому так говориш, - промовив Остап.
Влад посміхнувся.
- Може… Може, і не люблю. Але більше за все на світі я мрію, щоб вона стала щасливою. Найщасливішою в світі! Мені більшого і не треба. Я б ніколи не запропонував їй руку і серце, бо знаю, зі мною Емма Красовська щасливою не буде. Їй треба більше, більше, ще більше. Їй треба все! А у мене всього немає. Хто я? Простий фотограф… Я можу лише замкнути її в чотирьох стінах і навчити виховувати дітей. І все… А їй треба більше. Їй треба простір. Місце, для втілення своїх благородних, благодійних ідей, які допоможуть всьому світові стати краще.
Був ранок. Тонке прозоре повітря було пронизане прохолодою. Сонце ледь-ледь виглядало з-за горизонту.
Емма сьогодні прокинулась раніше, вже встигла поснідати, і після цього одразу ж відправилась в замок. Не зважаючи на те, що вчора день народження Марти затягнувся до двох ночі, спати зовсім не хотілося. Емма була свіжою, і вирішила пробігтися.
- Вас підкинути? – запитав таксист, що проїжджав по дорозі.
- Ні, дякую, - не припиняючи бігти, відповіла Емма.
- Тоді можна просто автограф для моєї доньки. Її звати Валя.
Емма нахилилась і підписала листок.
Сонце вже майже зійшло. Дедалі ставало все тепліше, і повітря не здавалось таким прохолодним. Нарешті, дорога скінчилася, і Емма підійшла до замку.
Було близько семи ранку. Але.. Що це? У замку бурлила робота. Біля самого входу на території стояли величезні машини. Навколо ходили якісь незнайомі люди, одягнуті у каски і яскраво червоні костюми.
Емма зірвалася з місця і побігла.
- Пробачте, в замок не можна, - зупинив її один із чоловіків.
- Що ви робите, пустіть мене. Я відповідаю за цей замок! – крикнула Емма.
- А я відповідаю за вас, поки тут ведуться роботи! – відповів чоловік.
- Що це все значить? По якому праву?
Вона обернулась. Позаду неї стояла Ліна. Емма подивилася на неї, але графиня лише мовчки вийняла з файлу листок паперу і вручила його Еммі.
217
Емма пробігла очима по листку. Це був дозвіл мера на проведення робіт у замку, який базувався на тому, що камінець, який досі не знайдено, представляє величезну цінність для історичної спадщини міста…
Емма не дочитала лист до кінця. Вона сіла на сходи і опустила голову.
Як же так…
Так вчинити з нею…
Як все просто… Просто взяти дозвіл у мера… Просто почати роботи, нічого їй не повідомивши… Отак просто змовитися і зрадити її.
І знову, як колись. Як тоді, коли Руслан зрадив її. І Клава, і Ганна.
А тепер список поповнився. Ліна… Олена… Хто далі? Хто?
Хіба щось в тому є погане? Що поганого в тому, щоб досягати своєї мети, не зважаючи ні на що, переступаючи через усіх. А камінець у п‟ятдесят тисяч доларів, звичайно ж, дорожчий за весь музей, за мораль, за дружбу…
Емма не плакала. Вона просто сиділа на сходах, а думки бігали у неї в голові, як маленькі комахи.
Минув якийсь час.
Дівчина сиділа незворушно.
З замку вийшла Олена. Вона скинула з голови червону каску і, подивившись на небо, вільно зітхнула. Було близько десятої, а Олена знаходилася в темному замку в важкій чоловічій касці з шостої години ранку. Тепер у неї розколювалась голова від болю, очі сліпило сонце, а від його яскравості паморочилась голова.
Карпова побачила Емму і підійшла до сходів.
- У тебе є таблетка від головного болю? – запитала вона.
Емма нічого не відповіла.
Олена сіла поряд з нею на сходи. Емма відвернула голову в протилежний бік.
- Я помилилася, - тихо промовила Олена. – За тією стіною, яку ми розвалили – нічого не знайдено. Вибач…
Емма лише посміхнулась.
- Мені вже так усе набридло, - продовжила Олена, опустивши голову на коліна. – Дайте мені хтось таблетку від моїх невдач… Я могла дати голову на відсіч, що та кімната там є. А її там немає.
Емма нічого не відповіла. Їй ні про що не хотілося говорити. Щось тверде засіло у неї в горлі, і вона не могла вимовити ані слова. А може, просто не хотіла.
Емма спостерігала за Остапом. Він стояв в метрах двадцяти і розмовляв по телефону. Його розмови чути не було, але видно було, як схвильовано він себе поводив. Декілька раз він набирав чийсь номер, переходив з одного місця на інше і нервово дивився по сторонам.
Нарешті, він вимкнув телефон і поклав його у кишеню. Різко оглянувся навколо, і побачивши Емму, попрямував до неї.
Емма все ще сиділа незворушно. Вона, навіть, не помітила, в який саме момент зникла Олена. Їй було все байдуже. І чудова погода, і люди в касках, і великі машини… І напіврозвалений замок, в реставрацію якого вона вклала душу.
Остап підійшов до неї ззаду і ніжно її обійняв.
- Дзвонила Марта, - прошепотів він їй. – Ірина… Її убили сьогодні вранці під час теракту…
Емма закрила очі…
Здавалося, ще вчора все було так добре… Ірина мала приїхати, разом з Мартою купити собі новий одяг, влаштуватися на нову роботу. І почати життя спочатку. А сьогодні все змінилося, її просто убили. Куди ж котиться цей світ? Що в житті може бути жахливіше? Навалилося одразу все, і зрада, і розтрощений замок, і нікому не потрібні місяці роботи… А тепер ще й Ірина. Хоча… До загального ж болю додалася лише одна крапля. Подумаєш… Від того вже ні холодні, ні тепло.
218
Ліна сиділа на дивані і чекала ворожку. До Нонни була величезна черга, жінки з дітьми, чоловіки, бабусі.
Ліна гортала свої записи, щоб хоч якось скоротити час очікування.
- Ворожка Нонна більше не приймає сьогодні, - промовила дівчина, яка вийшла з квартири.
- А коли можна прийти?
- А чому вона не приймає?
- Вона дуже втомилася, вона приймає сьогодні з шостої ранку.
Ліна посміхнулась, залишаючись сидіти на диванчику.
Всі потроху розійшлися.
Ліна знову почала гортати свої записи.
- Дівчино, я закриваю двері, можна швидше?
- Що? – злякано перепитала Ліна. – А-а-а, пробачте, вже йду.
Ліна встала і почала складати листки в сумку.
- Графине, ви? – перепитала дівчина.
- Так, - посміхнулась Ліна.
- Зачекайте, запитаю Нонну, може, для вас вона зробить виключення.
Дівчина зникла в кімнаті і за хвилину вийшла з великою посмішкою.
- Проходьте, графине!
Ліна зайшла в кімнату.
- Графине, я знала, що ти тут! – промовила Нонна.
- Не сумніваюсь, - відповіла Ліна.
- Не віриш мені? – обернувшись, запитала Нонна.
- Чому ж? Вірю…
- Ти не віриш, - скептично промовила Нонна.
Ліна сіла за стіл.
- Якщо ти знала, що я прийшла, чому ж не вийшла, не забрала мене? Я ж могла піти, коли ти сказала, що більше не приймаєш.
- Але ж не пішла…
Ліна знову посміхнулась.
- Не віриш, - повторила ще раз Нонна. – Якщо не віриш, чому ж тоді прийшла?
- Бо ти розумна…
- Я - ворожка.
- Ні, ти просто дуже розумна. Ти психолог, ти філософ, ти вмієш розбиратися в чужій душі.
- Я лише ворожу…
- Нехай, так, - зітхнула Ліна.
- Чого ти прийшла?
- Я не можу знайти кімнату, і графа… І камінець…
- Ти знайдеш, - промовила Нонна. – Кімната в тебе перед носом.
- Ні! Нема! Я шукала скрізь.
- Погано шукала.
- Я шукала! Я вже не знаю, де ще шукати. Може, тому і тобі перестала вірити. Просто втратила віру в усе…
- Кімната в твоїй душі, - посміхнулась Нонна. – Ти її вже знайшла…
- Нонно, Нонно, якби ж я могла хоч щось зрозуміти з твоїх загадково-філософських перлів.
- Шукай свою душу, - посміхнулась Нонна. – В душі знайдеш розгадку, де кімната.
Минуло три дні…
Змарніла Любава… Посивіло її довге волосся… Зникли квіти та стрічки з її вбрання. Шкіра жінки, завжди свіжа та молода, зім‟ялася, згорнулася дрібними зморшками. Блакитні очі стали світло сірі, немов прозорі… То від сліз. Виплакала Любава все, що могла. Вже й сліз не лишилось. Господарство своє занедбала, забула… Сусідки
219
годували її свиней, курей, гусей. Вечорами пололи її город, щоб зовсім бур‟янами не обріс.
А Любава лише біля паркану стоїть, немов не жива. Дивиться своїми скляними прозорими очима вдаль та чекає єдину доньку.
Підійдуть сусідки до Любави, стануть поруч, та, навіть, слів не можуть підібрати, щоб втамувати хоч якось Любавине горе.
- Любаво, - шепоче Мигдалина. – Ми твоїх курчат нагодували, свиней вже у сарай загнали. Сарай зачинили, а ключик я під поріг тобі поклала.
Стоїть Любава, не ворухнеться.
- І полуницю тобі спололи, вже зацвіла вона в тебе. Раніше, ніж у всіх, як завжди, - сміється Галина.
- Все забирайте, - ледь чутно шепоче Любава. – І курей, і свиней… І полуницю… Дитину мені поверніть.
Постоять сусідки біля Любави. Та й порозходяться. Горе – горем, а сім‟ї свої годувати треба, і своє господарство треба до ладу привести.
Олесь за цей час жодного разу не плакав. Подивиться на змарнілу дружину, обійме її.
- Ява в лісі не пропаде, - шепоче він. – Ще вернеться…
А Любава і слова не зронить.
Махне рукою Лесь та піде до коней. Раніше Ява їх доглядала, любила більше за все. А зараз… Прийде Лесь, принесе вівса. Поставить перед ними. А вони стоять, немов вкопані, їсти з його рук не хочуть. Немовби відчувають, що горе якесь сталося.
Змарнів і Василь. З тих пір, як Ява зникла, словом ні з ким не обмовився. Все у саду сидить, горщики розмальовує. Немає тепер коханої в нього…
Сільські хлоп‟ята ліс весь обнишпорили, казали, що скрізь були, і гукали її, і кричали, та не відгукнувся ніхто.
Був вечір. Олена сиділа за комп‟ютером і малювала якось спеціальною програмою схеми.
В кріслі сиділа Ліна і клацала пультом від телевізора.
- Що ти робиш? – запитала Ліна.
- Ввожу дані замку. Ті, які ми знаємо на сто процентів. А програма сама розрахує, в яких місцях може бути кімната.
- Який сенс? – безнадійно запитала Ліна. – Після сьогоднішньої поразки ніхто не дасть нам довбати ще й підлогу. Досить того, що ми стіну в четвертому секторі роздовбали.
- Я досі не вірю, що помилилась. Де ж іще, якщо не там? Подай мені схеми, ті що на окремих листках.
Ліна ліниво простягнула Олені схеми.
- Вже о пів на дванадцяту ночі, - промовила Ліна, вимкнувши телевізор.
- А Нонна щось іще казала? – не відриваючись від комп‟ютера, запитала Олена.
- Та ні, лише те, що я розповідала. Що треба знайти свою душу, і в ній шукати розгадку. Ти часом не знаєш, що таке душа, і де її шукати?
- Не знаю, - відповіла Олена. – Мені здається, у кожної людини щось своє. У всіх душа різна… Може, знаєш, серце – це те, без чого людина не може прожити фізично, а душа – це те, без чого вона не може прожити морально. Тобто, якби не душа, людина була б зовсім іншою.
- Ну, наприклад, у тебе яка душа?
- У мене… Не знаю. Може, це моя робота… Якби не наука – я була б зовсім іншою. Мені подобається робити те, що я роблю. І навіть, якщо я помиляюсь, у мене не зникає інтерес до археології та історії. Може, це і є моя душа.
- Твоя робота? – перепитала Ліна. – Ну-у-у, я довгий час працювала журналістом. І моя робота мені встигла так набриднути, що я, навіть, біля будинку видавництва не можу пройти. Обходжу п‟ятою дорогою.
220
- Ну… Це тому, що тобі не давали писати те, що ти хочеш. Змушували писати про усілякі дрібниці. А ти про серйозні речі хотіла писати. От і все. Може, твоя душа – це творити. Тільки не під замовлення модних журналів, а те, що хочеш ти.
- Я зараз пишу те, що хочу… І мені це подобається…
- Що ти пишеш?
- Я пишу роман… про графа. Я ним живу і дихаю… І все, що я думаю, все, що приходить мені в голову, я записую на свої листки. А ще, я іноді записую якісь думки, які я до цього ніколи не знала, ніколи про це не думала. Вони приходять до мене нізвідки. Але я знаю, що це правда.
Олена уважно дивилася на Ліну.
- Може, це і є моя душа? Мій роман?
- Може…
Ліна натхненно почала виймати розкидані по сумці папери і складати їх до купи.
- Тобто, якщо слухати Нонну, - припустила Олена, - то розгадка в твоєму романі. А ти писала щось про кімнату? Писала? Чи ще будеш писати?
- Я писала… Я вже писала…
- Що? Покажи! – видираючи з рук Ліни папери, зацікавлено запитала Олена.
- Я… Я не пам‟ятаю. У мене вже близько триста сторінок…
Ліна та Олена нервово рилися в записах, шукаючи одне єдине слово «кімната». Листки падали на підлогу і плуталися не в тому порядку.
- Може, ти писала, де саме знаходиться та кімната.
- Ні, - покачала головою Ліна. – Я писала, що вона просто у підвалі. І що туди може зайти тільки…
Ліна раптом замовчала.
- Хто? – припинивши ритися в паперах, перепитала Олена.
- Я згадала, що говорила про це з Еммою. І припустила, що може, в кімнату може зайти лише людина роду Полонезьких. Я записала це у блокноті… А блокнот, здається, лишила в Остапа вдома…
- Людина роду Полонезьких? Тобто, ти?
- Я… Лише я…
Теплий весняний вечір. На дворі розквітли по всьому небі зорі. А Любава коло печі сидить, закуталась в три кожухи.
Мигдалина вже й вареників наварила, і компот зробила. А Любава все сидить мовчки.
Мигдалина за віника взялася, та хату почала підмітати. Все Мигдалина за Любаву робила. Весь день у себе в хаті порається, а ввечері піде до Любави та ще й там все поробить. І де тільки сили в неї бралися?
Та Мигдалина не спроста це все робила. Як молодшою ще була, то відбила вона чоловіка в однієї сільської пані. Казали всі, що Мигдалина - відьма, приворотним зіллям чужих чоловіків одурманює. І що немов би зв‟язалася Мигдалина з нечестю усякою. А потім ще й хата в неї вщент згоріла. Погоріло геть усе. І почали злі язики говорити, немов би покарання прийшло Мигдалині за те, що сім‟ю чужу розбила. Всі тоді від неї відвернулися, обходили її обгорілу хату третіми стежками. А згоріла у Мигдалини не лише хата, а й сарай, і город. Подохли в тому сараї корови, свині, врожай весь вигорів. Залишилася жінка ні з чим. А люди є люди… То їй покарання, кажуть, за те, що з чортами зв‟язалася та чоловіка вкрала. Так воно чи ні, а Мигдалина з тим чоловіком і досі в парі. Живуть душа в душу вже котрий рік. Та що кому розкажеш… Відвернулися всі від Мигдалини, лише шепотілися їй у слід.
А Любава плювати тоді на всіх хотіла. Парочку гусей Мигдалині принесла, щоправда не найкращих, але все ж принесла. Картоплі мішок з погребу виділила. А ще й дозволила Мигдалині порубані дерева з-за сараю собі забрати, на відбудову хати.
Застерігали тоді сусідки Любаву щодо Мигдалини:
- Дивись, Любаво, люди не задля втіхи кажуть, що зв‟язалася вона з нечистю. В голові в неї чаклунство.
221
- Яке чаклунство, яка нечисть? - сміялася Любава. – Вам аби потовктися на чужому горі.
Минули роки. Забули люди, що Мигдалина - «відьма». Відбудувала вона хату свою, господарство відродила, а Любаві не забула тої доброти. Що єдина вона не відвернулася від неї, хоча ніколи і не називала себе подругою.
Тепер прийшов час Мигдалині відплатити за доброту Любави. Допомагала Мигдалина, чим тільки могла. Чоловік її – Яків - і воду носив, і овес з ринку коням привозив. А про гроші і слухати не хотів.
Підмела Мигдалина підлогу та присіла біля Любави. Дивиться на неї, а Любава висохла зовсім. Стара-стара стала.
- Змарніла ти, Любаво. Вже далі нема куди…
Мовчить Любава.
- Он Марічка у тебе підростає, красунею буде.
- Марічка мені рідної доньки не замінить, - ледь ворушачи сухими губами, промовила жінка.
- То ти би, Любаво, не сиділа біля печі, а головою думала. Шукати доньку треба!
- Та де ж мені шукати її? – розвела руками мати. - Ліс обійшли, а її, як і не було…
- До Варвари сходи, - прошепотіла Мигдалина.
- Що? – злякано перепитала Любава.
Мигдалина встала, навшпиньки підбігла до дверей, визирнула на вулицю і впевнившись, що Олеся немає, підбігла до Любави та сіла перед нею на коліна.
- Любаво, любонько, іди до Варвари, вона тобі допоможе.
- До Варвари? – відстрибнула Любава, як ошпарена. – Як Лесь дізнається, що я до неї ходила, то вб‟є мене.
- Любаво, лиш вона тобі допоможе. Вона усе знає. А Лесеві не кажи нічого. Скажи, сестру свою двоюрідну провідати хочеш у сусідньому селі, що не була давно. А Варвара, Любаво, тобі допоможе. Вона нікому у допомозі не відмовляє. Скаже, чи жива твоя дитина, чи ні. А як раптом, ні, то підкаже тобі, що робити, щоб душа її з миром спочивала у небі.
- В житті не піду до тої Варвари. Заборонив мені Лесь, навіть, наближатися до неї.
В хату зайшов Лесь.
- Як знаєш, - знизала плечима Мигдалина і, взявши віник, пішла мести в сінях.
Ліна розплатилася з таксистом. Той взяв гроші, але деякий час ще стояв біля воріт, освітлюючи дорогу фарами. Він з подивом спостерігав за дівчиною, яка так сміливо ішла до темного зачиненого замку, ще й і о такій порі.
Ліна вийняла з кишені величезну зв‟язку ключів, від воріт, від замку, від кімнат.
Таксист розвернувся і повільно поїхав в сторону міста, сподіваючись, що дівчина все ж передумає, та покличе його назад.
Але графиня впевнено відчинила спочатку ворота, а потім величезні залізні двері замку.
Було без п‟яти північ. Ліна ступила в замок. Навколо панувала тиша. Лише десь далеко чувся тихий цокіт, ледь помітний, ледь чутний. Це був маленький кварцовий годинник в Ліни на руці.
Ліна ступила ще кілька кроків. Було дуже темно. Дівчина рукою нащупала вмикач. Тьмяне загадкове світло освітило коридор. Емма спеціально зробила світло таким тьмяним, щоб було схоже на давні часи, і замок не виглядав таким сучасним. Ліна повільно йшла коридором. Було так страшно. Мабуть, якби Емма прийшла в цей замок вночі, вона на ранок обов‟язково зробила б світло яскравішим. Ліна посміхнулась.
Раптом почувся пронизливий звук. Ліна здригнулася. Це був годинник, він сповістив, що вже рівно дванадцята.
Ліна глянула на годинник. Стрілка завмерла. Ліна притиснула руку до вуха, але годинник мовчав.
- Невже сіла батарейка…
222
Графиня повернула у четвертий коридор. Світло туди не проходило. І з кожним кроком ставало все темніше і темніше. Навколо лежало неприбране каміння зі стіни, яку так натхненно сьогодні розбивали будівельники на чолі з Оленою.
Дівчина раз у раз чіплялась за якесь обладнання будівельників, яке досі не прибрали. Нарешті, вона дійшла до стіни, яку сьогодні розбили. За стіною знаходилася ще одна стіна. Вони знаходилися в сантиметрах сорока одна від одної, як і казала Олена. Ліна протиснула голову між стінами і зазирнула всередину. Раптом, щось осліпило їй очі. Вона злякано відскочила від стіни. За хвилину, графиня знову заглянула в проміжок між стінами. Там було світло. Яскраве, наче свічка.
Ліна протиснулась між стінами і пішла на світло. З кожним кроком прохід між стінами ставав все ширшим і ширшим, і повільно переходив у тонкі закручені змійкою сходи. Серце дівчини вискакувало с грудей. Від хвилювання вона майже не дихала. Лише раз у раз набирала застояне пильне повітря собі в груди. Але ішла далі.
Невдовзі, вона почала спускатися сходами. Через перила, за які трималася Ліна, було видно кімнату, посеред якої стояв великий довгий стіл з палаючою свічкою. На стінах були розвішані картини. На столі лежали папери, чорнила, ручка з величезним пером. А біля самої свічки, у прямокутній скляній скриньці виблискував блакитний, як небо, камінець…
- Алло, Остапе!
- Олено, дев‟ята ранку. Чого ти о шостій не подзвонила, чи, взагалі, о четвертій? - сонно пробурмотів Остап.
- Остапе, Ліна зникла!!! – кричала в трубку Олена.
- Ліна? Зникла? – здивувався Остап, протираючи очі.
- Зникла! Поїхала в замок і зникла.
- Еммі дзвонила? Може, вона у неї.
- Емма зі мною, - промовила Олена.
- Як таке могло статися? Вона точно була у замку?
- Так, таксист який її віз – друг Ганниного чоловіка. Каже, підвіз її під самі ворота. І, навіть, дочекався, поки вона зайде. До того ж, двері в замок, дійсно, були замкнені з середини і біля входу лежали її ключі.
- А де ви зараз?
- Ми з автомату телефонуємо, того, що неподалік від замку.
- Будьте там, зараз я приїду.
Олена поклала трубку.
- Що будемо робити? Може, міліцію треба викликати? – запитала Емма.
- Та ні. Я думаю, Ліна десь у замку…
- Звідки ти знаєш?
- Я думаю, що їй вдалося розгадати таємницю, і вона знайшла кімнату.
Емма здивовано подивилась на Олену.
- Чого ти так думаєш?
- Вона була у Нонни, - промовила Олена. – Нонна сказала, що розгадка в її романі.
- А що в романі?
- А в романі написано, що в кімнату може увійти людина лише роду Полонезьких.
- Чи варто сподіватися, що це все правда? – скептично запитала Емма.
- Не знаю.
Олена і Емма зайшли в замок і попрямували коридором.
- Сюди треба повернути? – промовила Олена.
- Чому? Ви ж, здається, розбили тут стіну і кімнати за нею не було.
- Не знаю, - знизала плечима Олена. – Навіть, програма комп‟ютерна в мене вдома показала, що кімната має бути тут.
Олена підійшла до розбитої стіни і зазирнула всередину.
- Нічого не розумію, - раптом промовила вона.
- Що?
223
- Та ні, нічого. Просто вчора цього проходу тут не було…
- Просто магія, - посміхнулась Емма. – Може, ти забула.
- Я? Забула? – скептично перепитала Олена. – Я точно пам‟ятаю, що тут був найменший простір. Сантиметрів тридцять-сорок. А зараз більше півметра.
- Таке можливо? – перепитала Емма, заглядаючи за стіну. – Хочеш сказати, що хтось за одну ніч міг посунути стіну на двадцять сантиметрів вбік. Давай я спробую зайти туди. Може, там кімната.
Емма зайшла в прохід і пройшла вздовж стіни.
- Що там? – запитала Олена.
- Нічого… Стіна. А далі безвихідь.
Емма вийшла з проходу.
- Ти нічого цікавого не помітила? – запитала Олена.
- Ні… Я ж не археолог… Зайди сама подивись.
Олена зайшла у прохід і уважно подивилася на стіни.
- Камінь… Десь сімнадцяте сторіччя, - торкаючись долонею стіни, промовила вона.
Олена ступила кілька кроків в сторону тупика.
- Боже, о боже, тримай мене!
- Що, що сталося? – підбігла Емма.
- Тримай, не відпускай, - промовила Олена, протискаючись між стінами. – Голова, дуже запаморочилось у голові.
- То ти хвора, - промовила Емма, витягаючи Олену з маленького коридорчика. – Тобі лікуватись треба.
- Ні, не треба, - прошепотіла Олена. – Там кімната.
- Що?
- Там кімната. Під тим місцем кімната.
- Під яким? Під тим, куди я стала. Там точно кімната. Висота близько двох метрів. Це точно.
- Неймовірно. Виходить треба було розбивати не стіну, а підлогу, - промовила Емма. – А як же вони заходили в ту кімнату. Стрибали?
- Я не знаю.
- Треба викликати робітників і розвалити підлогу в тому місці.
- Я думаю, мер більше не дасть дозволу на роботи в замку.
- То й що, - промовила Емма. – Я дам.
В замку було дуже шумно. Якимись незрозумілими залізними інструментами будівельники з усієї сили стукали по кам‟яній підлозі і відлуння цього жахливого звуку чулося по всьому замку. Від нього дзвеніли стіни, тріщало каміння, і з кожним рухом залізного молотка здавалося, що він б‟є вже не по підлозі, а по міцній червоній касці, яка знаходилась на голові. З кожним ударом очі закривалися самі собою, а тіло здригалося.
Емма та Олена стояли осторонь та лише дивилися на чотирьох чоловіків, які натхненно працювали в єдиній злагодженій команді.
- Увімкни алмазну пилу!
- Увімкнено.
- Давай!
Тонкий диск, швидко обертаючись, почав різати камінь на частини. Пронизливий звук виїдав мозок просто з голови.
- Перегрілося! Воду! – крикнув поважний чоловік.
- У мене содовий розчин.
- Лий, кажу!
- Де кувалда?
- Той камінь не чіпай. Можемо зачепити основу. Починай з того краю, де розпилили. А далі підемо по краю стіни.
224
- Дівчата, ви що тут робите? Ідіть на вулицю. Ми вас покличемо.
- Ні, - відповіла Олена. - Ми будемо тут чекати.
- Ну дивіться. Пилюка стоїть, гуркіт такий. Ще погано стане. Потім голова боліти буде.
- Не буде, - відповіла Олена.
- Пішли, - взявши за руку Олену, попросила Емма. – Вже голова розколюється. Хай працюють. Потім нас покличуть.
Олена подивилась на бліду, як сніг, Емму. Їй було погано. Може, дійсно не вистачало повітря. Ще й цей гуркіт…
Дівчата вийшли на вулицю і сіли на сходах.
- Я все чекаю, що прийде Ліна, - промовила Олена
- Я теж.
- Що там з Іриною? – обережно запитала Олена.
Емма опустила очі.
- Не знаю, я намагаюся влаштувати, щоб її тіло перевезли. Але ж це так важко… Тіло досі там. Його віддали якісь благодійній організації, яка погодилась поховати Ірину за свої кошти. А я так хотіла її тут поховати, щоб хоч бабуся в останнє з нею попрощалася. Але ж сама знаєш… Ніхто не хоче допомагати одинокій дівчинці, яка біжить на зустріч поїзду і махає прапорцем.
- А мер?
- А що мер? Ти не знаєш нашого мера? – посміхнулась Емма. – Йому аби менше грошей витратити і щоб не зачепило його статусу в суспільстві. Он справа з твоїми Подолищами досі стоїть. Зібрали мізерні кошти. І ті - з людей, інститутів, шкіл… А міська влада ні копійки не виділила. То кажуть, вибачте, грошей нема, бюджет не затвердили. А то кажуть, вибачте, грошей нема, бо бюджет вже затвердили.
Олена засміялась.
- Важко на громадській посаді, особливо, чесній людині.
- Важко… Якби в мене були гроші – я б, не вагаючись, тих людей всіх поховала. А на тому місці збудувала би церкву, або музей. Або і музей, і церкву.
- Читаєш мої мрії, - сумно похитала головою Олена. – Там не просте місце. Повір. І якщо ти зробиш – ти сама відчуєш, наскільки в цьому місці стане менше болю. Ти тисячі людей з пекла відправиш у рай.
- Ну що, красуні, ідіть дивитися на свою кімнату! – крикнув чоловік, витираючи з лоба брудною рукою пил.
- Кімнату? Там є кімната! – крикнула Олена. – Яно, всіх археологів у четвертий коридор замку, швидко!!!
Олена і Емма вскочили і побігли в замок.
- Василь, драбину там притримай, - крикнув чоловік в дірку в підлозі. – Графині наші спускатися будуть.
- Добре тримаю! – почулося з підвалу. – Хай ще ліхтарів візьмуть. Бо дуже ж вже тут темно.
- Ти драбину тримай, а я зараз вам лампу електричну туди опущу.
Олена і Емма обережно спустилися вниз.
- Поки що стійте. Зараз нам посвітять, - промовив незнайомий чоловічий голос.
- Спустив! Мирон, вмикай.
Мирон увімкнув лампу і кімната освітилася яскравим світлом.
Дивно, але кімната була закрита стінами з чотирьох боків. Ні сходів, ні дверей… На стінах висіли старі картини, які ледь-ледь проглядали крізь шари пилу та павутиння. Посеред кімнати стояв старий стіл. Посеред столу стояла стара зігнута свічка, яка не горіла уже, мабуть, років сто. Поряд із свічкою стояла пуста чорнильниця, в якій давно вже висохли чорнила. Стара ручка з величезним пір‟ям покрилася пилом.
А поряд із свічкою стояла прямокутна скляна скринька.
Емма підійшла ближче і обережно, майже не торкаючись верху, взяла скриньку в руки.
- Що там? – запитала Олена.
225
- Нічого… Порожньо. Вона пуста.
Ішла третя година досліджень.
- Обережно зі скринькою, - голосно промовила Олена. – Хто її взяв? Ігнате, ти?
- Ні!
- Хто взяв скриньку? – крикнула Олена.
- Я! Я взяв, - відповів хлопець.
- Борисе, і всі! Будь-ласка, уважніше слухайте мій голос, коли я ставлю питання! Добре?
- Та-а-ак, - пробубоніли всі під ніс.
- Добре. Борисе, до мене!
Борис підійшов до Олени.
- Що в тебе?
- Мабуть, це дивно дуже… І ви мабуть, зараз будете кричати на мене…
- За що?
- За мої погані знання… За те, що я не розумію нічого в своїй роботі. І взагалі, просто тому, що ви весь час кричите.
- О-о-о, я весь час кричу? – здивувалась Олена. - Ти мені лестиш. Кажи. Я не буду кричати.
- Ну просто це мої роздуми. Я не витирав пил зі скриньки. Коли ми прийшли, вона була відкрита. Шар пилу говорить про те, що вона стояла тут кілька сотень років. А от всередині є місце у формі ромба, де пилу немає. Наче тут лежав якийсь ромбовидний камінь, через який пил не потрапив у скриньку.
- Чому камінь? – різко запитала Олена.
- По вм‟ятині. Це явно був важкий матеріал.
- Молодець, далі.
- Виходить, судячи з того, що пил, все таки, є, але небагато, можна припустити, що вчора чи позавчора хтось забрав цей камінь.
- Коли саме?
- Не знаю, в залежності від того з якою швидкістю тут утворюється пил.
- Молодець! – радісно промовила Олена.
- Дійсно? Вам подобається?
- Звичайно! Все правильно!
- Можна написати це у звіті?
- Звичайно! Звичайно ж, ні, - спокійно відповіла Олена. – Ти всі висновки зробив правильно. А тепер іди попроси у дядька Василя води, намочи ганчірку і протри цю скриньку так, щоб окрім тебе ніхто більше не здогадався, що тут щось лежало.
Борис ображено подивившись на Олену, зітхнув.
- Могли б зразу сказати, що мої припущення помилкові, а не знущатися, - промовив він. – Я сам розумію, що вчора ніхто не міг взяти цей камінець, бо сьогодні вранці цієї дірки в підлозі ще не було.
- Як успіхи? – запитала Емма, підійшовши до подруги.
- Працюємо, як навіжені, - відповіла Олена. – Мені не вистачає Ренати…
- Там зверху вже стільки спеціалістів. Розглядають картини.
- Серйозно? І що кажуть?
- Кажуть, що картини дуже добре збереглися, що над ними не доведеться багато працювати.
- Це добре. Яно!
- Так, Олено.
- Піднімися наверх і попроси у дядька Василя такий молоточок. Невеличкий. У нього два є. Мені треба менший.
- Зараз.
- А де Остап? – запитала Емма.
226
- Остап забрав папери, судячи з усього рукописи графа. Сказав, буде у бібліотеці разом з іншою групою.
- Ясно, а камінець? Його не знайшли? – раптом запитала Емма. – Що там той хлопець розповідав про скриньку?
- Камінь хтось учора забрав, - промовила Олена.
- Вчора? Він що з глузду з‟їхав?
- Я з ним згодна.
- Як таке може бути?
- Олено, тримай молоток! – крикнула Яна.
Олена взяла молоток і почала стукати по стінах.
- Тут нема, тут нема, тут нема…
- Я нічого не розумію. Хочеш сказати, що Ліна могла бути вчора тут? – ідучи за Оленою, не розуміла Емма.
Олена, стукаючи по стінах, махнула головою.
- Олено, хіба таке може бути? Як вона увійшла?
- Вона казала, що в кімнату може увійти лише людина роду Полонезьких.
- Але ж не крізь стіни увійти, - розгублено промовила Емма.
Олена продовжила іти вздовж стіни, стукаючи молотком.
- Там стіна, там стіна. Там, взагалі, нічого немає, - шепотіла собі під ніс Олена. – Якщо припустити, що протилежна стіна тримає верхню кімнату… Яно, поклич мені… Поклич мені…
- Кого?
- Мені б Ренату… Але… Добре, поклич Пилипа.
- Зараз.
Пилип підійшов до Олени. Декілька хвилин вони розмовляли, щось показуючи пальцями на стіні. Олена стукала молотком по стінах, а Пилип щось їй говорив, показуючи на різні частини кімнати. Нарешті, Пилип взяв молоток і пройшовся з ним вздовж всіх стін, стукаючи по каменях, а Олена стояла на одному місці, притиснувши вухо до стіни.
- Ну що? – запитав Пилип. – Почула?
- Почула, - відповіла Олена. – Клич дядька Василя з його чудо-пилою.
І знову в замку почався гуркіт. Всі, хто знаходилися в кімнаті, по трохи, не витримуючи шуму та пилу, почали вилазити наверх.
Остап, притискаючи до голови вологу ганчірку, вийшов з бібліотеки.
- Ну що таке? – крикнув він. – Працювати неможливо.
Повз нього пройшли Ігнат та Денис, акуратно переносячи родові картини.
- Що там грюкотить? – нервово запитав Остап.
- Олена знайшла сходи, які ведуть з першого поверху до підвальної кімнати. Вони закладені камінням від самого верху до низу.
- Неймовірно, - посміхнувся Остап. – А ще рік тому я думав, що все знаю про цей замок.
Два дні тому…
Ліна стояла посеред коридору в квартирі ворожки Нонни. Люди навколо вже розійшлися, бо ворожка Нонна «втомилася». Ліна посміхнулась. Їй здавалося, що Нонна надто вже ідеалізує свою постать ворожки. Може, вона, взагалі, ніяка не ворожка. Просто розумна, гарно відчуває людей, знає, що у кого на душі.
- Проходьте, графине! – промовила дівчинка, яка допомагала Нонні.
Ліна зайшла в кімнату.
- Графиня, я знала що ти тут! – промовила Нонна.
- Не сумніваюсь, - відповіла Ліна.
- Не віриш мені? – обернувшись, запитала Нонна.
- Чому ж? Вірю…
- Ти не віриш, - скептично промовила Нонна.
227
Ліна сіла за стіл.
- Якщо ти знала, що я прийшла, чому ж не вийшла, не забрала мене? Я ж могла піти, коли ти сказала, що більше не приймаєш.
- Але ж не пішла…
Ліна знову посміхнулась.
- Не віриш, - повторила ще раз Нонна. – Якщо не віриш, чому ж тоді прийшла?
- Бо ти розумна…
- Я - ворожка.
- Ні, ти просто дуже розумна. Ти психолог, ти філософ, ти вмієш розбиратися в чужій душі.
- Я лише ворожу…
- Нехай так, - зітхнула Ліна.
- Чого ти прийшла?
- Я не можу знайти кімнату, і графа… І камінець…
- Ти знайдеш, - промовила Нонна. – Кімната в тебе перед носом.
- Ні! Нема! Я шукала скрізь.
- Погано шукала.
- Я шукала! Я вже не знаю, де ще шукати. Може, тому і тобі перестала вірити. Просто втратила віру в усе…
- Кімната в твоїй душі, - посміхнулась Нонна. – Ти її вже знайшла…
- Нонно, Нонно, якби ж я могла хоч щось зрозуміти з твоїх загадково-філософських перлів.
- Шукай свою душу, - посміхнулась Нонна. – В душі знайдеш розгадку, де кімната.
- Я нічого не розумію в цьому.
- Про вудочку колись же зрозуміла, - посміхнулась Нонна.
- Так, зрозуміла, - відповіла Ліна. – А тепер – не знаю, чи зрозумію. Нонно, ти розумна. Скажи мені правду, чи знайду я колись ту кімнату? Може, її, взагалі, не існує, може, це вигадка все. Я вже не можу ні спати, ні їсти. В думках лише одне-єдине, отримати той камінець.
- Давай я поворожу тобі, - засміялась Нонна. – Про майбутнє.
Ліна покірно сіла за стіл.
- Дай мені руку.
Ліна закрила очі і простягнула Нонні обидві руки.
Нонна взяла обома руками ліву долоню Ліни і, закривши очі, мовчки посміхалася.
Ліна відкрила очі. Вона глянула на усміхнену Нонну.
- Чому ти мовчиш? Кажи, що знаєш!
- Ліно, у тебе такий родовід. Ти не уявляєш собі. Я все життя мріяла взяти тебе за руку. Ти графиня, і королева. Господи, я всіх їх бачу. Вони всі з тобою, в твоїй душі. І граф… А ще… А ще Ліно, я точно знаю, ти знайдеш його, свій камінець. Повір мені. Ти знайдеш. Не втрачай надії. Я торкаюся твоєї руки і бачу, як ти тримаєш його у руках, як він висить у тебе на шиї. А поряд граф…
- Ти бачиш? Ти, дійсно, бачиш?
Нонна відкрила очі.
- Я бачила, - посміхнулась вона. – Спочатку ти тримала його у руках. Він блакитний, у формі ромба. Це найпрекрасніша річ, яку я колись бачила, - прошепотіла вона.
- Я б пів життя віддала, щоб зараз побачити, як збудуться мої мрії.
- Так, він чудовий. Ти мусиш принести його мені.
- Ні, - раптом відповіла Ліна.
- Що значить «ні»? - не зрозуміла Нонна. – Це жарт? Ти обіцяла!
- Я знаю, Нонно, знаю, пробач мені! – прошепотіла Ліна. – Я можу сказати зараз все, що завгодно, але я не хочу тобі брехати. Раніше, я думала, що це звичайний камінь, без якого я жила все своє життя. І зможу жити далі. Але зараз все змінилося. Я не віддам його тобі. Я не можу без нього жити. Бо я хочу його більше за все в цьому світі.
228
- Ліно! – крикнула Нонна.
Її очі налилися злістю. Вона встала і схвильовано підійшла до вікна. Чорні циганські не причесані коси звисали нижче пояса. Очі горіли вогнем, а руки нервово почали трястися.
- Вибач, - знову прошепотіла Ліна.
- Ліно, а як же твої обіцянки? Ти пообіцяла мені? Пам‟ятаєш, віддати камінець за ворожіння?
- Я пам‟ятаю, я заплачу. Скажи, що ти хочеш, скільки грошей?
- Я хочу камінець!!!
- Ні! – різко повторила Ліна.
Нонна розгублено опустила голову. Темні коси накрили її обличчя і було не зрозуміло, про що вона думає.
- Що це за сережка в тебе в кишені. Вона не твоя, - промовила Нонна.
- Це? – злякано витягаючи з кишені Еммину сережку, перепитала Ліна. – Це та антикварна сережка, яку тобі винна Емма. Вона повинна тобі її принести, щоб стати щасливою… Візьми її.
- Ні, нехай мені її Емма принесе. Так треба.
- Добре… Вона принесе… Я, мабуть, піду, - промовила Ліна.
- Іди, - відповіла Нонна. – Тільки я хочу, щоб ти знала. Нічого не з‟являється нізвідки і не зникає в нікуди. Всі твої обіцянки накреслені на небі твоєю кров‟ю. Все, що ти пообіцяла – записано у тебе в душі.
- Я знаю, та я не можу віддати тобі камінь…
- Подумай, у тебе є час. Не торкайся того каменя… Бо на ньому закляття твого роду. Як тільки ти його торкнешся, тебе чекатиме така ж доля, як і твого графа…
Ліна вийшла з квартири Нонни. На очах її були сльози. В руках вона стискала золоту антикварну сережку, яка мала допомогти Еммі стати щасливою.
- Це все неправда, - шепотіла Ліна. – Цей камінець зробить мене щасливою. Я нікому його не віддам…
Минуло два тижні…
- За особливий внесок в життя міста, за розвиток історії, археології, за дослідження історичної спадщини нашого міста орден вручається Карповій Олені.
- Мені? – не зрозуміла Олена.
- Так, іди, - обійнявши подругу, промовив Остап.
- Дійсно, мені? Еммо, сказали, що мені?
- Так, іди швидше.
Олена вибігла на сцену.
- Почесний орден вручатиме ректор Університету історії та археології Завацький Михайло Андрійович.
Всі знову зааплодували.
- Добрий день, шановна громадо! – почав Михайло Андрійович. – Перш за все, я хочу подякувати цій людині за те, що вона розгадала найдавнішу таємницю нашого міста. Не можна назвати ціну кімнати, яку вона знайшла, та дослідила. Наше місто стало центром культури, вийшло на новий рівень. Я схиляюся перед цією людиною. А вручати ми будемо не лише орден. Наш університет вирішив долучитися до добрих справ, які творить ця чудова дівчина. І ми вручаємо їй сертифікат на 10 000 гривень, для здійснення її мрій, а саме втілення ідеї про похованні жертв репресій у Подолищах.
Олена почервоніла. Вона звикла до першості та похвали, але перед такою величезною аудиторією було якось ніяково.
Дівчина подякувала і під руку з Михайлом Андрійовичем відправилась за куліси.
- Я сподіваюся, що ці гроші, якщо не зроблять тебе щасливою, то хоча б трохи допоможуть тобі зробити те, що ти плануєш, - промовив батько Завацького.
229
- Дякую. Я знаю, що ці гроші і цей сертифікат - це все завдяки вам, - промовила Олена. – Ви не повинні були цього робити. Але я дуже вдячна.
- Не думала над тим, щоб вступити в аспірантуру.
- Ні, я поки не знаю…
- Могла б викладати у нас в університеті.
- Я не знаю. Я пишу наукову роботу. Поки що, не вирішила іще, чи вступатиму в аспірантуру. Я більше би хотіла працювати з Ренатою. Керувати якоюсь археологічною групою. Думаю, це саме те, чого я прагну.
Концерт закінчився, Олена вийшла на вулицю.
Біля машини стояла Емма і Остап.
- Олено, - покликала Емма.
Олена підбігла до машини.
- Ну як воно, тримати в кишені десять тисяч?
- А вам аби гроші, хоч би хтось попросив орден подивитись, - пожартувала Олена.
- Сідайте в машину, - промовив Остап. – Бо тут не можна паркуватися. Їдемо в замок?
- Так, поїхали, - промовила Олена.
- Ну, показуй свій орден, - промовила Емма, сівши в машину.
- Так, дивись…
- Молодець, вітаю тебе. Ти тепер заслужений археолог країни. Тепер, як ти скажеш, так і буде, - промовила Емма.
- Так. Може, мені дадуть свою археологічну групу…
- Мабуть, дадуть. До того ж я чула, що Рената збирається іти.
- Серйозно? – перепитала Олена.
- Так, - промовив Остап. – Я теж про це знаю. Рената сама мені казала, що вже кілька років працює на одній і тій самій посаді, і ніяких пропозицій про підвищення від керівництва не надходить. А їй набридло стояти весь час на одному місці.
- Справді? – похитала головою Олена. – Шкода… Але я б могла тоді взяти собі першу археологічну групу. Мені так сподобалось працювати з ними…
- Я думаю, їм з тобою – не дуже, - пожартував Остап. – Ти їх бідних так замучила.
Машина під‟їхала до замку і зупинилася біля воріт.
Олена, Остап та Емма вийшли з машини.
- У скільки має прийти твоя група?
- О третій, - відповіла Олена. – Здається, до третьої мають вивезти все каміння зі сходів.
- Я думаю, нам потрібен ще тиждень, щоб привести замок у порядок, - промовила Емма.
- Я думаю, менше, - відповів Остап.
- Ні, я хочу все доробити до кінця, - промовила Емма. – Хочу, щоб остаточно вже. Більше потаємних кімнат, сподіваюся, немає. Я хочу, щоб з понеділка ця кімната була включена в екскурсію. Треба буде, щоб Яна підготувала нову програму. Часу їй буде предостатньо.
- Добрий день, - промовив Мирон, запалюючи сигарету.
- А чого ви не працюєте? – запитала Олена.
- О, наші графині прийшли, - пожартував Мирон. – А ми вже все зробили. Камінь весь винесли. Виклали на задньому дворі. Зараз приїде машина – погрузимо все.
- А як вам вдалося так швидко? – не зрозумів Остап.
- Каміння було товщиною лише один метр зі сторони кімнати. А на самих сходах нічого не було.
- То вже і сходи від кімнати є? – зраділа Олена.
- Ще й такі сходи, ви б бачили. Закручені, тонкі.
- І куди вони ведуть?
230
- Вони ведуть у четвертий коридор, але двері там замуровано. Ще й зверху забудовано ще однією стіною. Щоб пробитися до дверей – треба ще дні три працювати.
- Треба попрацювати, - промовила Емма. – Нам потрібно, щоб люди, які приходять на екскурсії, могли відвідувати цю кімнату. Їм потрібно буде якось заходити туди, не будуть же вони лазити вниз по драбині, як ми…
- Ну про екскурсії ще говорити дуже рано. Там жахливий стан. У Василя там є якийсь проект, де зробити двері, щоб якнайменше зашкодити замку, а підлогу треба буде відремонтувати.
Емма, Олена і Остап попрямували до четвертого коридору. З підлоги стирчала висока драбина, по якій всі робітники замку спускалися у потаємну кімнату.
- Є там хто? – крикнула Емма, нахилившись над отвором у підлозі.
- Так, - почувся знайомий голос Василя.
- Потримайте драбину, ми будемо спускатися!
- Тримаю, спускайся, Еммо.
Всі троє спустилися в кімнату.
З часу першого відвідування кімнати в ній відбулися деякі зміни. В кімнаті по обидві сторони висіли лампи, хоч і не дуже презентабельні, але достатні для того, щоб нормально оглянути кімнату.
- Як у вас тут справи? – запитала Емма дядька Василя.
- Нормально, тримаючи кувалду в руках, - промовив робітник.
- Мирон казав, у вас є якийсь проект?
- Є, - відповів Василь. – Я потроху працюю над ним. Поки що, він лише в схемах.
- Що саме?
- Двері не можна робити тут, де вони були, - пояснив Василь. – Проблема в тому, що стінку заклали з того боку цільним каменем, тому ви так довго і не могли знайти в неї вхід. Я, взагалі, здивований, як ви здогадалися, що вона тут. Треба мати неабиякий розум, щоб розшукати її.
Емма і Остап посміхнулись і глянули на Олену. А вона почервоніла і опустила очі.
- І де ви плануєте робити двері? – запитав Остап.
- З цієї сторони. Добудуємо сходи сюди…
- Як ви їх добудуєте, якщо вони тут закінчуються, - запитала Емма і попрямувала до крутезних сходів.
Біля першої сходинки висіла довга червона мотузка з яскравими червоними прапорцями. Емма переступила через неї і пішла вверх сходами.
- Еммо, не робіть цього, - крикнув Василь. – Я нікому туди не дозволяю ходити. Сходи хиткі, в жахливому стані. Ми їх укріпимо трохи, тоді і підете.
- Ну ви ж туди ходили, і з вами нічого не сталося.
- Ні, - заперечив Василь. – Ми туди не ходили. Я спробував піднятися до першого заокруглення сходів, і зрозумів, що це небезпечно. Вони просто розсипаються під ногами. Привеземо цементу, каміння… Тоді будете ходити.
Та Емма не слухала і прямувала вверх.
- Я легка, піді мною нічого не розвалиться, - засміялась вона.
Вона піднялась до першого заокруглення сходів і пішла далі.
Сходи були криві і незручні. Через те, що у підвалі було вогко, вони поросли чимось слизьким і від цього були ще більш небезпечними.
- Ну що там, Еммо? – крикнула Олена. – Є щось цікаве.
- Так, тут цікаво. Піднімайся до мене. Тільки тримайся сильніше, бо я вже ледь не впала.
Дядько Василь лише зітхнув, і подивившись на Остапа промовив:
- Ви свідок того, що я їх попереджав.
Олена пройшла сходами вверх і швидко наздогнала Емму.
- Дивись, яка краса, - піднявши з підлоги камінчик, промовила Олена. – Це мармур. Десь шістнадцяте століття.
231
Емма нічого не відповіла.
- Дивись, що це?
Олена нахилилась і уважно подивилася на підлогу.
- Це золото, - промовила вона.
Емма нахилилася нижче і торгнулася рукою золотої прикраси.
- Це моя сережка! – зі страхом в очах промовила вона.
- Твоя сережка? Ти впевнена?
- Так…
Емма підняла її з підлоги і уважно оглянула.
- Як вона тут опинилася?
- Я давала її Ліні…
- Виходить, Ліна точно тут була!
Емма і Олена спустилися вниз в кімнату.
- Дивіться, що ми знайшли!
Василь взяв в руки сережку і уважно на неї поглянув.
- Це справжній скарб, - промовив він. – Вона непогано збереглася, судячи з того, що пролежала тут стільки років. Дивно… Золото очищене, не потемніле… Вона, як нова. Таке враження, що її загубили там вчора. Але туди, взагалі, ніхто не заходив.
- Еммо, це ж твоя сережка, - крикнув Остап.
- Так, - зраділа Емма, що Остап теж пізнав сережку. – Я давала її Ліні.
- Виходить Ліна зникла так само точно, як і її пращур граф. Без ніяких слідів, не відомо де, але ясно точно, що десь в замку.
- Цього не може бути, - промовив Василь. - Мабуть, це просто схожа сережка… Якщо ви про ту давню легенду про зникнення графа, то це вигадки.
Емма взяла сережку і подивилась на золото. Посередині сережки майже непомітно проходила тріщинка – місце, де Нонна розламала сережку навпіл. Емма посміхнулась.
- А, дійсно, - артистично промовила вона. – Може, це і не моя сережка, просто схожа.
Був ранок. Розквітла у дворі стара калина. Обсипалась білими суцвіттями. Стоїть, немов наречена. Зелене листя купається у ранковому тумані. Темно-сіра кора полупилась, з усіх сторін обсіла її комашня, а калина все одно, горда, пишна, неначе царівна на троні.
Не цвіла вона років з сім вже точно. Щовесни вийде Любава у двір, погляне по-господарськи навколо. Все цвіте, все пахне… А калина лиш віття сумно похилила. Ледь жива стоїть. А як вночі дощ пройде, то на ранок всі дерева свіжі стоять, пахучі. А калина, немов би й не стояла під дощем. Віття сухе, і земля під нею суха сухісінька. Набере Любава відро криничної води, виллє одним махом на калину. А та лише здригнеться від крижаної бані та ще більше похилиться. Любава руки в боки. Як же ж так? Весь двір в квіту, все зеленіє, пахне. А калина не цвіте – немов заговорив її хто.
- Лесю, - обурено крикне Любава. - Та зрубай вже калину, вже вийшов час її. Вишню посадимо. Хоч користь буде.
- Нехай стоїть, - махне рукою Лесь.
І щороку одне і те саме.
А цієї весни калина не очікувано розквітла. Стоїть посеред двору, вітами окрашеними колише.
Та ніхто на калину не зважає, не до неї зараз.
Марічка розвішувала у дворі випрану білизну та щось наспівувала собі під ніс.
- Марічко, а коней хто погнав пастися? – здивовано запитав Лесь, побачивши, що стайня пуста
- Любава, - обернулася Марічка. – Ще о п‟ятій.
- То що, вона ще не повернулася? – знову здивувався Лесь.
- Повернулася. Вже й поїхала…
232
- Куди?
- У село сусіднє. До тітки Полини…
- Так на чому ж вона поїхала? Ти ж кажеш, що коні на пасовиську.
- Так і є, - відповіла Марічка. – Її Тихон повіз. Йому в село сусіднє по дорозі.
- І мені нічого не сказала…
- Не хотіла вас будити.
Лесь повернувся, взяв лопату і попрямував у стайню.
- Діду, діду, а ви бачили, у вас у дворі калина розквітла!
- Побігли, - вистрибнувши з машини, промовила Емма.
Вона схопила Остапа за руку і потягла за собою.
- Та зачекай! Дай хоч машину закрити.
- Остапе, треба бігти. Нам ще після цього до Подолищ годину їхати.
- Якщо я машину не закрию, то до Подолищ будемо їхати набагато довше, - пожартував Остап. – На тролейбусі. І взагалі, чого саме сьогодні? Невже не можна віддати цю сережку пізніше. Завтра, наприклад?
- Ні! Не можна. Це дуже важливо.
Емма вбігла у під‟їзд і швидко підбігла до дверей. Людей сьогодні не було. Нонна нікого не приймала.
Емма подзвонила у двері. Двері відкрила незнайома дівчина.
- А-а-а Нонна приймає сьогодні? – невпевнено запитала Емма.
- Так, - спокійно відповіла дівчина. – Вона казала, що ви прийдете.
- Звідки вона знала? – пробубонів Остап.
- Вона ж ворожка…
Емма зайшла у кімнату. За столом сиділа Нонна і посміхалась.
- Ти прийшла і принесла сережку! – промовила Нонна.
- Так, - посміхнулась Емма.
- Давай!
Нонна вихопила сережку з рук Емми і почала розглядати її маленькими чорними оченятами.
Емма нічого не відповіла і мовчки сіла на стілець.
- Ти обіцяла мені щось сказати, - промовила Емма, хвилину помовчавши.
- Я знаю, ти хочеш знати, коли ти будеш щаслива…
- Так… А ще я пам‟ятаю, що мені потрібно щось втратити, - сумно доповнила Емма. – Я не знаю, що…
- Ти вже втратила, - блиснувши чорними очима, промовила Нонна. – Вже втратила… назавжди…
- Що?
- Ти маєш знати сама, - засміялась ворожка. – Ти втратила того, хто був для тебе рідною людиною, хто змінив твоє життя так, що ти тепер в декількох кроках від щастя. Ти маєш знати, хто це.
- Ліна, - сумно промовила Емма. – Це Ліна… Виходить, я втратила її назавжди? І більше ніколи не побачу.
- Ти сама погодилась, пам‟ятаєш?
Емма сумно нахилила голову.
- Ти казала, що заради свого щастя згодна втратити будь-що! Вітаю, ти втратила!
- Але чому саме вона?
- Бо вона заважала тобі бути щасливою.
- Вона не заважала…
- Заважала, ти пізніше зрозумієш чому.
- Я… Я би краще вернула її, - тихо промовила Емма. – І краще б не була щасливою. Але щоб вона була поряд зі мною. Вона дуже близька мені людина.
- Хм, - подивилась Нонна загадковим поглядом.
233
Вона встала зі свого стільця, поклала сережку у велику срібну скриньку і підійшла до Емми близько-близько.
- І ти ладна повторити це іще раз, що не хочеш стати щасливою, якщо я скажу, що Ліна повернеться?
Емма замовчала. Щось, наче застрягло в її горлі, і вона не могла нічого промовити. Вперше в житті вона мала зробити такий серйозний вибір. Відмовитись від найкращого друга… Чи від щастя…
- Я… Я згодна, - тихо промовила Емма.
- Згодна? Еммо, ти ж так хотіла цього щастя, так чекала? Так бігла сьогодні до мене з цією сережкою А тепер отак от просто відмовишся від нього?
- Так, - вже впевненіше відповіла Емма.
Нонна відкрила свою скриньку і знову дістала сережку. Вона підійшла до дзеркала і примірила її до свого вуха.
- Знаєш, Ліна вже одягнула камінець собі на шию, - посміхнулась Нонна.
Емма уважно глянула на ворожку. Нонна продовжила:
- Так, я точно знаю. Я відчуваю. Вона там щаслива… Зі своїм графом, своїм камінцем… І навряд, повернулася б сюди заради тебе.
- Я знаю, - сумно розвела руками Емма. - Я не серджусь за це на неї. Вона така по натурі. Цей світ надто примітивний для неї. Друзі – це не головне в її душі. Вона не могла знайти тут споріднену душу. Бо такої людини, як вона, більше просто не існує. Якщо вона там, з графом, можливо, там вона знайде людей, які розумітимуть її так, як вона того хоче.
- Мабуть. Одне можу сказати, вже нічого змінити не можна. Ти погодилась відмовитися від будь-чого, і доля забрала у тебе її. Ти отримаєш своє щастя. А вона… Вона вже отримала своє. Вона щаслива.
- Дійсно? Щаслива?
- Дуже. Знаєш, вона зникла, як і її пращур граф, через невиконання своєї обіцянки – вона не віддала камінець. За це, вона отримала покарання – ніколи більше не побачити тих, кого любить. Але вона, як і граф, вирішила, що краще нести покарання, ніж виконувати дану колись обіцянку.
- Принаймні, хоч такою ціною, вона стала щасливою, - посміхнулась Емма.
- Не шукай її, - посміхнулась Нонна. – Не треба цього робити. Вона зникла назавжди, повір мені. Змирися з тим, що ти її ніколи не побачиш. Але вір, що вона там щаслива. Вона свій вибір зробила, коли не віддала камінець.
- Я рада, більше за все на світі рада, що вона щаслива. Принаймні, хоч хтось щасливий. А я… Я не знаю, чи, взагалі, колись стану щасливою…
- Станеш, звісно, станеш! Твоє щастя так близько до тебе. Так близько, що я його вже відчуваю.
- Дійсно, близько? – зраділа Емма.
- Так! Людина, яка зіграє найбільшу роль в твоєму житті настільки близько… На відстані метра.
- Невже? Де ж вона?
- Я не знаю, - знизала плечима Нонна. – Сама дивись, очі відкрий! Ти мені сережку – я тобі щастя! Отримай його! Ось воно. Відтепер, ти будеш щаслива!
- Нонно, я така вдячна тобі! Я побіжу, добре?
- Біжи! Пам‟ятай, щастя в декількох метрах, в декількох кроках…
Емма ступила декілька кроків і вийшла в коридор. Там її чекав… Остап.
- Остапе!!!
Емма кинулась йому на шию і почала плакати.
- Я щаслива! Я тепер щаслива!
- Сонечко, - прошепотів він їй на вухо. – Я такий за тебе радий.
- Я щаслива. Знаєш, що сказала Нонна?
- Що?
234
- Що Ліна, вона щаслива, там, разом з графом і своїм камінцем. Вона щаслива. А ще… А ще сказала, що моє щастя в декількох кроках від мене!!! Що я його скоро зустріну! Уявляєш! Я скоро зустріну своє щастя.
Руки Остапа тремтіли. Він обіймав дівчину, яку безтямно кохав, понад усе на світі.
- Де мені його знайти? В яку сторону іти?
Остап мовчав.
В його голові крутилися тисячі слів: «Відкрий же очі, кохана! Ось я, твоє щастя, перед тобою! І люблю тебе понад усе. Як же ти не помічаєш мого кохання! Я тебе так люблю…».
Та Остап мовчав. Його губи ворушилися, тишком перебираючи якісь звуки. Та він мовчав.
- Я… Я, - пошепки промовив Остап.
Але Емма його не почула.
- Треба їхати, - різко промовила вона. – Може, моє щастя десь в іншому місці! Треба швидко їхати туди.
Емма схопила Остапа за руку і побігла до машини.
Любава злізла з воза.
- Все, Тихоне, дякую тобі. Далі сама піду.
- Та чого ж сама, Любаво? - знявши капелюха, промовив Тихон. – Мені ж по дорозі. Я буду проїжджати по ринку, а там до Поліниної хати – рукою подати.
- Тихоне, таке як скажеш, - взялася руками в боки Любава. - Щоб плітки ходили, що Любава на старості років з глузду з‟їхала, з чоловіками чужими на конях роз‟їжджає. Ну це вже ні. Сама піду.
Зняла з воза свою торбинку і попрямувала через міст.
- Любаво, через ліс коротше, - крикнув Тихон.
Любава зупинилася.
- А я… А я ще по Катріни хочу заскочити. Обіцяла їй крашанок своїх дати.
- Ну бувай.
Поїхав Тихон, а Любава стала на мосту дочекатись поки віз його за деревами зникне.
Постояла трохи. Зник за деревами і цокіт коней, і стукіт коліс. Подивилася Любава на іншу сторону мосту. А зразу за мостом хата баби Варвари. Міст старий, дерев‟яний, і такий хиткий. Кожен крок для нього, як сіль на рану. Здається стаєш, а він от-от під тобою провалиться. Любава невпевнено пішла по мосту, боячись, навіть, зайвий рух зробити. Руки трусяться, ноги трусяться. І чого вона, та баба, така страшна? Подивилася Любава вниз. Річка текла від самого пагорбу. Скрізь вода чиста, прозора, річка весною завжди уповні. А біля Варвариної хати брудна стає, аж чорна. Вузька, вузька, під кропивою і не видно її. А далі знову розширюється і світлішає.
Зійшла Любава з мосту, зайшла у двір. Ні душі… Бур‟яни вище голови, хата стара, напіврозвалена. Підійшла до дверей, постукала тричі. Ніхто не відповів.
Заглянула у вікна. Нема нікого.
Відійшла від хати. Бачить – криниця посеред двору стоїть. Підійшла до криниці, заглянула всередину, а там - порожньо. Де ж ця баба воду бере? Мабуть, чаклує над тим колодязем.
Раптом двері відчинилися, з хати Варвара вийшла. І звідки тільки взялася? Нікого ж в хаті не було, тільки-но ж сама бачила через вікно.
- Любаво, чого прийшла?
- По допомогу, - перелякана до смерті, відповіла Любава.
- То проходь. Допомогти завжди раді.
Страшно Любаві, та знала вона, на що іде. Зайшла в хату. Скрізь по кутках павутиння, хата волога, не білена.
- Сідай, - промовила Варвара. – Води випий, чистісінької.
- Звідки ж вона у вас така, чистісінька? – перепитала Любава, підносячи глек до губ.
- Пий, не бійся. Це з криниці, що у дворі в мене стоїть.
235
- Немає у вас там води, бабо. І зроду віку її там не було. Криниця порожня.
Посміхнулася Варвара. Любава недовірливо подивилася на воду, та все ж надпила.
- Знівечило тебе, Любаво, горе. Не така ти тепер, змінилася.
Любава поставила глек.
- Я вже й не живу, - промовила вона. – Доживаю…
Сльоза покотилася по її щоці.
- Лихі думки у мене, що як помру я, то зустріну дитину свою на тому світі… І від того швидше померти хочеться…
- Думки свої з голови викинь, я тобі допоможу. І чоловікові твоєму нічого не скажу про твій прихід, бо розсердиться.
Любава головою хитнула.
- Знаю я, де твоя Ява. Лежить вона мертва на болоті посеред лісу. Не тримає її болото більше, відпустило вже і тіло, і душу.
Закрила Любава очі, а по щоках сльози потекли. Гарячі-гарячі. І навіщо прийшла тільки, серце собі ятрити.
- Не плач, Любаво. Я тобі допоможу. Те болото тіло Яви не взяло. Назад виштовхнуло. Ти тіло це знайди і накажи його принести додому. На подвір‟ї в тебе калина розквітла. Ти скажи нехай її викопають з коренями, бо під тою калиною лежить, Любаво, твоє єдине спасіння – камінець чарівний. Візьми той камінь та склич усіх нежонатих чоловіків на селі. Нехай хтось із тих парубків присягне на тому камені, що любитиме дочку твою вічно. І якщо говоритиме він від щирого серця, то подіють чари каменя і оживе твоя донька. А потім, житимуть вони вічно в любові і радості.
Встала Любава, поклонилася бабі.
- Дякую тобі, Варваро. Хоч і звістка твоя не добра, та все одно, за все тобі дякую.
Вийшла Любава у двір. Підійшла до криниці – заглянула усередину – повна криниця води. Та ще й якої. Чиста, свіжа, аж виблискує на сонячних променях. Посміхнулась Любава. Не дарма люди кажуть, що відьма та Варвара.
Вернулася Любава додому аж під ніч. Не знайшов її Тихон. І до Полини заходив по неї, і у Катріни шукав. Та ніде ніхто Любаву, навіть, близько не бачив. Не дочекався Тихон, повернувся у село сам.
Довелося Любаві пішки іти додому, через ліс.
Вернулася в ніч, нічого не сказала Лесеві, а він і не питав.
А наступного ранку скликала усе село, і благала, щоб ішли всі на болота лісові доньку її шукати.
Вирішили усі, що з глузду з‟їхала бідна Любава. Але відмовити ніхто не наважився, бо першим коня почав запрягати Добромир – син Степана Пацюка – сільського пана. А Степан і собі щось дурне в голову взяв. Сказав, що подарує найжирнішого кабана тому, хто знайде тіло Яви. І коней роздав тим, у кого не було. Що робити? Треба йти… Бо чи подарує той Пацюк кабана чи ні, а говору потім не оберешся.
Шукали до ночі. Весь ліс обійшли. Стемнілося вже. Та дівчину не знайшли.
- Степане, вертаємося, - заголосили люди. – Ніч вже на дворі.
А Степан мовчить. Нічого не говорить. Дивиться на сина, а Добромир головою хитає, ніби рано ще вертатися. Позапалювали факели, та пішли далі.
Вийшли в гай.
- Тут болото, - крикнув хтось із малих хлоп‟яків.
Рвонувся Добромир за ними. Крізь хащі полізли, коней полишали на галявині, бо не пройде там кінь. Вийшли на болото. Тримаються за дерева, один за одного, бо засмоктує болото швидко-швидко. Ледь на ногах стоять, ноги переставляють, щоб не засмоктало їх. Дивляться, а на самому болоті лежить красуня Ява. Не засмоктало її болото, назад відпустило. Лежить вона, не дихає, очі закриті, біла шкіра місяцем відсвічується. Кинувся до неї Добромир. Та хлопці стримали його, бо потоне він, і його болото, нажаль, не пожаліє, як безневинну дівчину.
236
Зламали дерево струнке, через все болото перекинули його, і витягли тіло дівчини.
Вийшли на галявину, тіло на траву поклали. Люди плачуть, хрестяться, моляться, а Любава стоїть, як вкопана, губи стиснула, наче про щось своє думає.
Сусідки шепочуться, здуріла Любава. А вона собі своє знає.
Наступного ранку наказала Любава викопати калину на подвір‟ї. А сусідки за голови хапаються, одна одній торочать, що мовби з‟їхала Любава з глузду від свого горя. Зійшлися чоловіки на Любавиному подвір‟ї. І Тихон вусатий прийшов, і Курило, і Яків. І Добромир у білій вишитій сорочці, і навіть, Степан Пацюк. Щоправда, Степан став подалі, за криницею, бо засміють же люди, що кабана хлоп‟ятам він так і не віддав. Стоїть собі у затінку, п‟є чай з м‟яти, який йому Мигдалина зготувала, і спостерігає уважно, що там коїться на подвір‟ї.
А на подвір‟ї справжній балаган. Поставали чоловіки навколо калини з лопатами. Ніяк не наважуються її викопати. А вона цвіте, пахне, розкинула білі крони навколо себе. Стоять чоловіки, потилиці чухають. А Лесь понурий по двору ходить. Зрозумів він, що не спроста Любава це все затіяла, здогадався, що у Варвари була. Та пізно вже її сварити за те. Курило Олеся побачив, лопату кинув, підбіг до нього і пошепки:
- Лесю, що то за чортівня твоїй жінці в голову вдарила? Калина розквітла, пишна, гарна, а вона каже з корінням викопати.
- Робіть, що каже, - відповів Лесь.
Повернувся Курило назад.
- До роботи, хлопці!
Взялися до роботи, калину давай копати. А вона коренями метри зо два в землю вросла. І ні лопатою, ні ножем ті корені не беруться. Намучилися, аж до самого вечора провозилися. Та все ж викопали. Як тільки калину забрали, стрибнула Любава у яму і давай руками землю перебирати, чарівний камінець шукати.
Жінки своїх чоловіків додому тягнуть. Кажуть, надумала Любава на старість років на подвір‟ї скарби знайти. Порозходилися всі. Лишили Любаву одну в ямі. Лесь коней пішов заганяти у стайню. Марічка вже спати побігла. Мигдалина додому пішла. А Любава сидить у тій ямі, та все шукає, де ж той камінь, який дитину її оживить. Вже й на коліна вперлась, бо важко навколішки сидіти. Риє землю руками, а з очей сльози течуть. Все перебрала – нема нічого.
Вернувся Лесь, поглянув на Любаву, вона брудна вся. І руки, і обличчя, і волосся. Сльози з очей течуть. Зрозумів Лесь, що не справдилось пророкування старої відьми, хоч і не знав він, що саме шукала дружина. Взяв її за руку, допоміг з ями вилізти. Повів до хати. І, навіть, слова не зронив.
Лише вже біля самої хати, невпевнено так, запитав:
- Коли Яву ховатимемо?
- Завтра…
Лягла Любава спати, та ніяк не змогла заснути. Всю ніч ворочалась. На якусь мить засне, то сняться їй усілякі нісенітниці. Що немов би треба помитися їй святою водою, змити з себе всю землю з тої ями, де калина росла..
О четвертій ранку прокинулась. Босоніж, розплетена пішла до ями. Заглянула всередину, а там камінь лежить, блакитний-блакитний, як у Яви очі. Стрибнула у яму, схопила його обома руками, поцілувала. З ями вилізла, і до річки побігла митися. Помилася, нарядилася, коси заплела, немов би свято яке. І сіла на стілець гостей чекати.
За кілька годин почали на подвір‟я Любавине люди сходитися. Жінки хустками чорними накрилися, бо на похорон все ж. Чоловіки вінки несуть. Хлопці лопати, щоб яму копати для поховання.
А Любава весела, щаслива. Вітає всіх, посміхається.
Посеред хати на дерев‟яному ліжку Ява лежить. Така ж гарна, шкіра біла, вуста червоні. Немов жива.
Розсадила Любава людей по хаті, чоловікам їсти пропонує, дівчатам парфуми свої заморські показує.
237
Дивуються люди, та вже потроху починають звикати до Любавиних витівок. Їй і пробачити можна, вона ж у горі. Слухають її щебетання, головами махають, а за очі лише промовляють: «Ой бідна-бідна Любава».
А яке ж здивування в них було, коли вийшла Любава на середину хати і сказала, що донька її жива. Що лише треба знайти їй хлопця нежонатого, який у коханні Яві присягне.
Парубки сільські за матерів своїх поховались. Як же ж так, присягнути навічно у коханні мертвій дівчині.
А Любава вже благає, щоб хтось хоч би спробував. Що не померла вона, лише заснула. Злякані матері за руку синів свої тримають, та додому збираються. Як не померла вона, кажуть, то й значить хоронити нема кого. А як нема кого, то чого сидіти тут, у Любавиній хаті, тим паче, що вона не з повна розуму. Порозходилися потроху, вінки та хліб полишали.
Стоїть у кутку Степан Пацюк, їсть варення, яке біля печі знайшов. А біля нього син його, Добромир. Підбігла Любава до Добромира, за руку його вхопила.
А він лише очі опустив. Та головою вбоки киває, що не буде він мертвій дівчині присягатися.
Сіла Любава на піч, сльози з очей потекли. Тримає камінь у руках. Що ж їй з ним робити, хоч у піч кинь.
Взяла, та й кинула.
Сіла та й плаче.
Раптом двері відчиняються, заходить Василь, на поясі торбинка висить з хлібом та водою.
- Василю, синочку, - кинулась до нього Любава. – Де ти був?
- Так ви ж самі мене в Старі Урочища відправили, повідомити хрещеного батька Яви, що вона померла.
Сіла Любава біля печі, очі закрила. Дійсно, після того, як Яву у лісі не знайшли, і почали люди говорити, що вона, може, втопилася, чи може, звір якийсь її забрав, то послала Любава Василя з такою сумною звісткою до свого брата.
Схаменулася, очі відкрила, підскочила до печі. Руками попіл почала розгрібати, вийняла камінець і до Василя підскочила.
- Скажи, Василю, чи допоможеш ти мені врятувати мою доньку?
- Допоможу, допоможу, - прошепотів Василь. – Більше за все на світі хочу повернути її і бути з нею.
- Присягни їй у вічному коханні! Поклянися, що будеш з нею завжди, навіки вічні!
- Поклянуся, - махнув головою Василь. – Бо зрозумів я нещодавно, що люблю її.
- То присягни, присягни перед нею на цьому камені, що кохатимеш її вічно!
Ні слова не відповів Василь. Простягнув руку. Поклала йому Любава в долоню гарячий камінь. І до Яви його штовхнула.
Підійшов Василь до Яви, поглянув на неї. А вона красуня, яка була, така і лишилась. Нічого за цей час не змінилося в ній. Прошепотів щось Василь про себе, перехрестився три рази, нахилився над Явою і поцілував її вуста.
І раптом… відкрила вона очі.
Мати впала на коліна і молитися почала. Сльози з очей течуть.
- Мамо, чого ви плачете? - схопилася Ява.
- Я вже не плачу, доню, вже не плачу.
- А вінки чого навколо? Кого ховають? – вставши з ліжка, запитала дівчина.
- Нікого, нікого не ховають, - шепотіла Любава, обіймаючи доньку. – То люди вінків понаносили, дурне щось в голову собі взяли.
- Василю, - посміхнулась Ява. – А куди ти ходив?
- Нікуди…
- А чого торбинками обвішався?
- То… То я гусям їсти носив, - випалив Василь.
238
З тих пір розквітла Любава, і хата її розквітла. Знову запанувало щастя в їх сім‟ї. На місці калини вишню посадили, а вона одразу ж прийнялася. Любава господарство своє в порядок привела. Знову кури, гуси, свині, коні… Того ж місяця Василь Яві запропонував одружитися. А вона щаслива. Сказала, що давно цього чекала, що Добромирові відмовляла спеціально, щоб Василь зрозумів, що кохає вона тільки його. На весіллі все село гуляло. Казали, що такого весілля ще ніхто не справляв. Воно ж і не дивно, бо у Любави завжди все найкраще. Одружилися вони, стали всі разом жити. Хата велика, всім місця вистачить. А на наступну весну запланували і собі свою власну хату збудувати. Мигдалині Любава подарувала парфуми свої заморські, за те, що не кинула її в скрутну хвилину. А чоловікові її, Якову, двох коней молодих. Хлопчаку тому, що Яву перший знайшов – порося найжирніше віддала, як і обіцялося. Хоч це і не вона обіцяла, а Пацюк. Та від нього ж хіба дочекаєшся.
Лише Варварі нічого Любава не віддала. Їй то і не шкода, але, що люди говоритимуть. Що зв‟язалася Любава з нечистю, що все цвіте в неї не через те, що господиня вона гарна, а через те, що до чаклунки вона зачастила. Хотіла спочатку гусенят з десяток їй передати, щоб було і у Варвари своє власне господарство, а потім забулося якось. Так Любава і не подякувала старій чаклунці.
Олена ішла вздовж асфальтованої доріжки поруч з Лесею, яка везла на візочку для інвалідів діда.
Вже місяці зо два він не ходив. Леся, як і раніше, доглядала його. Але тепер, щоранку вона приїжджала і першочергово вивозила його в сад, і лише після цього починала поратись по господарству.
Дід давно вже нічого не говорив. Звичайно, він і раніше не говорив, але декілька місяців дід не ворушив вже і руками. Важке минуле, роки - все взяло своє. Іноді, Олеся просто розмовляла сама з собою, намагаючись по його реакції зрозуміти, чи хоча б чує він її. Та він ніяк не реагував. Сьогоднішній день не був виключенням. Дід мирно сидів у візку, і беземоційно проїжджаючи повз старий госпіталь, в якому колись радянським режимом було убито тисячі безневинних людей, скляними очима дивився кудись у далечінь.
Роботи в госпіталі був іще не початий край. Грошей, які Емма зібрала з населення, вистачило лише на те, щоб декілька раз ретельно продезінфікувати та підсушити той злощасний підвал. І то, останню частину заробітної плати робітникам Еммі довелося видати, взявши в банку кредит. А що ж далі… А як же поховати ті нещасні тіла, освятити могили, помолитися за душі… Невже усім байдуже? Невже людям при владі байдуже? У них же стільки можливостей, стільки зв‟язків… А вони користуються ними лише задля власної втіхи.
Все, що могла зробити Емма, це лише привернути своїми діями увагу телебачення, преси, і сподіватися, що хоч хтось зреагує на її клич про допомогу.
- А що має бути тут? – запитала Леся.
Олена обернулась і поглянула вбік, куди Леся показувала рукою.
- Здається, там якийсь пам‟ятник має бути, або меморіальна дошка. Хоча ні. Стоп. Меморіальну дошку он уже встановили. Ходімо ближче.
Леся підкотила візок ближче до меморіальної дошки і поставила його навпроти, сподіваючись, що дід хоч якось зреагує на пам‟ятник загиблим. Або, якщо не зреагує, то хоча б зрозуміє, що комусь все ж не байдуже. І може, від того йому стане краще на душі.
- А ще десь має бути церква? – обернулась Леся.
- Має, - зітхнула Олена. – Та це ще не скоро… Проектів у Емми багато, а от грошей на них – ні копійки. Вона вже, навіть, в борги влізла.
- Емма..., - посміхнулась Леся. – Такій хорошій людині в такому жорстокому світі не місце. Вона - диво, знахідка для нашого міста.
- Так, - махнула головою Олена. – Все, що тут відбувається – це все її власні проекти, її ідеї.
239
- Коли вона встигає все робити? Вона ж іще й графиня?
- Ні, Олесю, - засміялась Олена. – Вона не графиня. Графиня – інша.
- Шкода, шкода, що не графиня, - покачала головою Леся.
Біля меморіальної дошки зібралися люди. Вони чекали на приїзд своєї героїні, щоб хоч якось підтримати її за те, що вона така не байдужа до навколишніх проблем. І якщо не грошима, то хоча б своєю присутністю.
Мер приїхав на чорній машині. На нього мало хто звернув увагу. Його постать давно нікого не цікавила і тому він скромно стояв край дороги в оточенні охоронців.
Раптом біля дороги зупинився чорний лімузин.
- Це Красовська? – запитав хтось.
- Це Красовська! - повторив хтось і натовп ринувся в сторону іномарки.
Двері лімузину довго не відчинялися. Нарешті, темне скло повільно опустилося і незнайомий чоловік на ламаній мові запитав, чи далеко Подолища.
Хтось із найсміливіших хлоп‟ят, що підбігли до машини дуже близько, відповів, що це і є Подолища. І лише тоді, дверцята лімузину відчинилися і з машини вийшов гордовитий чоловік, одягнений у дорогі розкішні речі. Лише пальто, обшите золотом коштувало, мабуть, стільки, скільки усе їхнє місто з найближчими селами разом.
Чоловік поважно оглянув усіх навколо. Після цього, побачивши недалеко пам‟ятник, він попрямував до нього. Натовп злякано розступився.
- Пам‟яті…. За… гиблих… під час… Під час! – радісно вигукнув чоловік.
Позаду нього стояла молода дівчина, одягнута у діловий костюм. Коли чоловік щось читав, вона посміхалася.
- Під час! – знову вигукнув чоловік, шукаючи очима дівчину.
- Так, - відповіла дівчина.
- Под час, - продовжив чоловік.
- Під час, - поправила дівчина.
- Під час… ма… сових розстрі… лів… Масових розстрілів? – розгублено повторив чоловік.
- Masowe rozstrzelania, - пояснила йому дівчина польською.
В цей момент біля дороги зупинилося інше авто. Воно було забризкане брудом і багнюкою. За шаром бруду важко було зрозуміти, якого саме кольору машина.
- Це Емма, - промовила Олена. – Це машина Остапа..
- Іди, - промовила Олеся, повільно повертаючи візок з дідом. – Ми будемо біля того пам‟ятника.
- Добре.
Олена побігла.
Емма вийшла з машини. До неї одразу ж кинувся натовп журналістів та людей.
Емма залюбки ставила автографи, фотографувалася з дітьми й усім посміхалася.
Деякий час, Емма, взагалі, не могла нікуди зрушити з місця. Її просто оточили з усіх боків.
З допомогою двох охоронців, яких Фадєєв направив Еммі на допомогу, Еммі все ж вдалося пробратися крізь натовп фанів та прихильників і опинитися біля машини мера.
- Ну, як загальний настрій? – запитала Емма.
- Усі чекають тебе, - відповів мер.
- Добре. Я так поспішала. Їхала з Остапом самими короткими дорогами. Хоча, мабуть, це помітно.
Мер посміхнувся.
За хвилину охоронець підвів під руку Олену.
- Ця дівчина говорить, що знайома з вами, - промовив охоронець.
- Так, відпустіть її, - промовив мер, посміхаючись. – Це дуже важливий для нашого міста науковець.
- Привіт, Еммо.
- Привіт.
240
- А де Остап?
- Він лишився біля машини, не зміг пробратися крізь той натовп…
- Так, народ від тебе шаленіє, - посміхнулась Олена. – Я, навіть, трохи заздрю.
- Та ну тебе…
- Та я серйозно. Народ тебе обожнює.
- Та ну, - повторила Емма.
- Вона правду говорить, - погодився мер. – Треба буде тебе підкупити на наступних виборах, щоб ти проводила мою агіткампанію.
- Я дуже дорого коштую, - пожартувала Емма. – А мої агіткампанії – то це, взагалі, мільярди.
- Ну вже якось домовимось.
- А ходімо туди ближче, - промовила Олена. – Здається, он стоїть Остап.
Емма, Олена та Фадєєв в оточенні трьох охоронців пішли ближче до меморіальної дошки.
- Остапе, - впівголоса покликала Емма.
Остап якось вибрався з натовпу і за мить опинився в оточенні тих самих охоронців мера.
- Ну й людей ти назбирала, - похитав він головою.
- Чим більше, тим краще, - посміхнулась Емма.
- Треба віддати шану померлим, - промовила Олена. – Ходімо до меморіальної дошки.
Усі разом попрямували до меморіалу.
Побачивши такі важливі постаті, народ одразу розступився, даючи їм дорогу. Всі якось одночасно замовчали, наче даючи їх улюбленій Еммі побути на одинці зі своїми ідеями та проектами.
Деякий час тривала тиша.
- А це що за клоун? – пошепки запитав Остап, штовхаючи Емму вбік. – Клоунада! Він би ще одягнув костюм чарівника.
- Де? – намагаючись обернутися непомітно для інших, запитала Емма.
Остап показав пальцем в сторону чоловіка, який був одягнений у розшиті золотом наряди. Навколо нього стояли охоронці, роздивляючись всіх навколо, чи ніхто часом не зазіхає на життя їхнього підопічного. Біля нього стояла дівчина в діловому чорному костюмі і пошепки намагалася перекладати йому все, що він чув довкола..
- Мабуть, іноземець, - промовила Емма. – До речі, ніякий він не клоун. Навіть, дуже симпатичний.
- Який він симпатичний? Еммо!
- Тихіше…
- Еммо, який же він симпатичний? – вже тихіше перепитав Остап.
- Не знаю, мені подобається.
- Мені теж, - промовила Олена.
- Мовчи, Олено, - штурхнувши під бік Олену, промовив Остап. – Тобі, взагалі, його погано видно.
Олена посміхнулась.
Минув деякий час. Олена, Емма та Остап в оточенні мера та його охоронців попрямували до невеликої сцени, яку встановили біля входу в госпіталь.
- А що тобі Нонна сказала? – запитала Олена впівголоса. – Ти ж через неї спізнилася?
- Так. Сказала, що Ліна тепер щаслива, що вона з графом і камінцем.
- Серйозно? – пошепки перепитала Олена. – Хоча я це і так знала, чого я дивуюся?
Емма посміхнулася.
- А про щастя твоє щось казала?
- Казала, - весело махнула головою Емма. - Сказала, що моє щастя близько, в декількох кроках від мене, - радісно відповіла Емма.
Олена подивилася на Остапа. Остап знизав плечима.
241
- І… І що? Ти вже зрозуміла, хто це? – продовжуючи дивитись на Остапа, запитала Олена.
- Ні! – відповіла Емма. – Я не знаю! Біля мене нікого не було! Лише Остап.
- Лише Остап? – перепитала Олена, посміхаючись. – То може….
Олена не встигла договорити речення.
- Ти думаєш? – підхопила Емма. – Ти думаєш, той чоловік у золоті може бути моїм щастям?
У Олени відняло мову. Вона уважно подивилася на чоловіка, який весь цей час намагався іти якнайближче до їхнього оточення та не зводив з Емми очей.
- Я… Я… Я не це мала на увазі, - спробувала пояснити Олена. – Я мала на увазі, що якщо в декількох кроках від тебе…
- А-а-а, дійсно! – раптом, промовила Емма. – Він в декількох кроках від мене. Оце так.
Остап, червоніючи від злості, опустив очі.
Чоловік у золоті, по трохи розштовхуючи оточуючих, почав пробиратися до Емми.
- Він іде, - затамувавши подих, прошепотіла Емма. – Не дивіться туди.
Чоловік в своєму довжелезному, обшитому золотом пальто, наближався до дівчини. Його кроки, його погляд – все в ньому було неперевершено. Наче він був королем. Цю вишуканість було видно здалеку. Він дивився на усіх, згорда піднявши підборіддя, так, наче всі навколо завдячували йому життям. Емма, нарешті, зупинилася і в очікуванні дивилася на незнайомця. Охоронці мера, одразу зайняли свої позиції на випадок, якщо цей чоловік виявиться зловмисником.
Незнайомець підійшов до Емми і поглянув їй просто в очі.
- Я вражений, - тихо промовив він.
Він ніжно граціозно взяв її за руку і, нахилившись, приклав її до своїх губ.
- Чого він приперся? – штурхав Остап Олену.
- Тихо!
- Дозвольте відрекомендуватись, - прошепотів він. – Граф Станіслав Острозький, нащадок короля польського та Великого князя литовського Станіслава ІІ Августа Понятовського.
- Дуже приємно, - посміхнулась Емма. – Мене звати Емілія. Можна просто Емма.
- Ні, такій жінці не варто носити ім‟я Емма. Ви Емілія! Королева Емілія!
Емма, почервонівши, опустила очі. .
Граф повернувся і махнув рукою одному із охоронців.
- Podajcie kolię, - промовив він.
- Що він сказав? – штурхнувши Олену під бік, запитав Остап.
- Звідки мені знати. Я що? Польську знаю?
- Ти все знаєш…
- Може, щоб йому подали якесь кольє. І взагалі, припини мене штовхати!!!
За хвилину, охоронець вернувся і віддав Станіславу скриньку, обсипану золотом та дорогоцінними каменями.
- Почалось, - зітхнув Остап.
- Weźcie, - простягнувши Еммі скриньку промовив граф.
- Візьміть, - пошепки підказала графу дівчина, що стояла позаду нього.
- Візьміть, - повторив граф.
Він відчинив скриньку, і всі, хто стояв навколо побачили неймовірне діамантове кольє.
- Я… Я не знаю, - вражено прошепотіла Емма.
- Wspomóżcie mi, - різко промовив він охоронцю.
Охоронець швидко підбіг до графа і взяв скриньку у нього з рук. Граф дістав кольє і підійшов до Емми ззаду.
- Олено, він одягне мені це кольє? – затамувавши подих, запитала Емма. – Він жартує, так?
- Навряд, - зітхнула Олена.
242
- Я в найдорожчому кольє у світі, - промовила Емма, торкаючись величезного діаманту у себе на шиї.
- Де він взявся зі своїми діамантами? – пробубонів Остап.
- Я… Я хотів подарувати його графині, - промовив граф. – Але коли побачив вас…
- Краще б ти пошукав графиню, - продовжував бубоніти Остап.
До Емми підійшов мер і щось прошепотів їй на вухо.
- Я не можу взяти цього дорогого подарунку. Я ж вас зовсім не знаю, - промовила Емма, не відпускаючи руки від діамантів.
- У вас ще буде на це час, - промовив граф. – Залиште його собі, благаю. Ви образите мене, якщо відмовитесь.
Емма відпустила руку від кольє, яке виблискувало у неї на шиї.
- Мені треба йти, - с жалем в очах промовила Емма і попрямувала слідом за мером та його охороною.
Пройшовши декілька кроків, Емма обернулась і рукою показала Олені, щоб та ішла за нею.
Побачивши, що героїня усіх передач, нарешті, попрямувала до сцени, народ зірвався оплесками. Емма піднялася по невисоких сходах і взяла в руки мікрофон.
- Kim ona jest? Dlaczego jest tak lubią ludzi? – прошепотів граф.
Дівчина-перекладач лише знизала плечима.
- Сьогодні я зібрала вас усіх тут, - промовила Емма. – Щоб ви побачили, що справа зрушила з місця. Ми уже зробили немало, але іще більше нам потрібно зробити. Я звертаюся до усіх, кому не байдужі проблеми міста. Ми маємо поховати з шаною тих людей, які загинули в цьому госпіталі. Бо це наші прадідусі та бабусі. Ми вдячні всім і кожному окремо, хто перераховував гроші на наш рахунок, усім організаціям, деяким університетам, деяким особам, - з цими словами Емма пильно подивилася на Олену. – Я розумію, що зараз дуже важко виділити зі свого сімейного бюджету кошти на щось інше, окрім їжі та речей першої необхідності, але якщо ви не маєте змоги перерахувати нам гроші, допоможіть, хоча б, розповівши про існування такого фонду своїм друзям, родичам, сусідам. Кожна копійка важлива для нас. І повірте, що ці гроші не підуть ні на що інше, окрім добрих справ. Я вам це обіцяю.
Всі зааплодували. Олена вийшла на сцену і винесла Еммі великий букет троянд.
- Дякую, Олено, - промовила Емма і взяла її за руку. – Шановні друзі, я хочу, щоб ви зараз поаплодували цій дівчині, яка стоїть поруч зі мною на сцені, бо вона не лише дослідила цей госпіталь і знайшла в ньому рештки людей, вона перша підняла проблему їх поховання, і домоглася, щоб ця справа зрушила з місця. До того ж, отримавши за свої інтелектуальні надбання сертифікат на суму 10 000 від Університету археології та історії, вона не вклала ці гроші в свій бізнес, не поїхала відпочивати, а віддала усе до останньої копійки у наш фонд.
Люди навколо зааплодували, але Олена вихопила у Емми мікрофон і дочекалася тиші.
- Все, що тільки-но сказала Емма – не правда, - почала Олена.
Всі засміялися. Олена продовжила:
- Ні, я серйозно, - продовжила дівчина. - Я заздрю Еммі Красовській понад усе на світі. Не тому, що вона така вродлива, не тому, що ви, усі присутні, любите її понад усе. А за її неймовірний розум і талант. Все, що хорошого сталося тут, у Подолищах – сталося лише завдяки їй. Всі проекти, над якими тут працюють – придумала вона. Ця дівчина іде по нашому місту, як весна. Бо скрізь, де вона ступає, починає квітнути земля. І більше за все на світі я хочу…
Олена на секунду замовчала і поглянула Еммі в очі.
- Я хочу щоб вона серед тисяч очей пізнала своє щастя і стала щасливою.
Натовп дружньо зааплодував на честь Емми.
- І стала щасливою? – перепитав на ломаній мові граф. – Я зроблю її щасливою!
- Сховай пазурі, я перший побачив, - промовив Остап самовпевненому графу, і попрямував ближче до церкви.
243
- «Сховай пазурі»? – здивувався граф і глянув на свою супутницю. - Jak przetłumaczyć?
- Nie zwraca uwagi, - відповіла дівчина.
Зима наскучила до болю. Вже минув і Миколай Святий, і Різдво Святе, і, навіть, Маланки. І лишилася лише Стрітення дочекатися. Але до нього ще так далеко.
Осів під хатою колись пухкий білий сніг, а від хати до криниці вже протопталася брудна коричнева стежина. Сніг не падав вже близько тижня, але й не танув, бо морози.
Був суботній зимній вечір.
Василь сушив біля вогню свої горщики, Любава плела пряжу, дядько Мирон длубався у запічку, намагаючись знайти свої чоботи, які торік там лишив.
Мигдалина сиділа біля вікна і чекала, коли підійде тісто на пироги.
- Щось Лесь та Ява затримуються, - пробурмотіла Любава. – Аби до вечері встигли…
- Встигнуть, - махнула рукою Мигдалина.
- Чогось забарилися сьогодні, - невдоволено продовжувала Любава.
- Любаво, то ж зима. Поки по дорозі проїдеш, а ще й по лісу. До того ж їм треба кори назбирати. Поки знайдуть таку, як треба. Ще й коня вони старого узяли. Того коня самому тягти треба, а вони його ще й у воза впрягли.
Любава нічого не відповіла. Поклала пряжу на стіл і вийшла в кухню.
В цей момент скрипнули ворота.
Мигдалина піднялася і випрямилася біля вікна. У двір заїхав віз.
- Любаво, приїхали! – радісно крикнула Мигдалина.
- Де? - кинувши ганчірку на кухні, швидко прибігла Любава. – Оце так… Ще й воза у двір вперли. Оце Лесь додумався. Залишили б біля сараю того воза, а самі би пішки у двір зайшли. Не чоловік у мене, а телепень старий.
Любава схопила кожуха і вибігла на вулицю, і з порога одразу волати почала:
- Лесю, ти б мені ще в хату цього воза запер! Чого біля сараю його не лишив?
- Отак ти гостей зустрічаєш? – засміявся Лесь, подаючи незнайомому чоловікові у шикарному вбранні руку.
Той, обережно тримаючись за руку Леся, зліз з воза, притримуючи на шиї свою шубу з лисиці.
- Доброго здоров‟я, - уклонившись, промовив він не дуже приязній господині.
- Вам доброго, - відповіла Любава.
- Вибачте, що без запрошення завітав.
- Та вже проходьте, як прийшли, - махнула рукою Любава, і відчинила настіж двері в хату.
Поважний чоловік пішов за нею. Ява взяла корзину повну кори та попрямувала до сараю. А Лесь, випрігши коня, поволік віз до сараю.
- Доброго здоров‟я, - промовив гість, побачивши Мигдалину.
- Вам доброго. Сідайте. Якраз вчасно завітали до нас, на вечерю, - відповіла Мигдалина, акуратно замотуючи в тісто перекручене м'ясо.
Любава підсунула гостеві стілець і накрила його пухкою ковдрою.
- Мабуть, замерзли в лісі, - промовила вона, допомагаючи чоловікові сісти. – Це донька з чоловіком до морозів звикли, а ви, мабуть, вперше так довго у лісі пробули.
Чоловік посміхнувся.
- Ну розповідайте, як вас занесло в наші то краї?
- Звати мене Венецій, - приязно промовив чоловік, - і це не я завітав до ваших країв, а ваша донька з чоловіком до мене. Я саме вертався з полювання, як побачив, що на території моїй гуляє чужий кінь, та люди якісь. Злякався. Думав, зловмисники. Підстрелив коня. А виявилось, заблукали вони.
244
- Заблукали? – здивовано перепитала Любава. – На них не схоже. Цей ліс, як свій двір знають. І куди ж вони забрели?
- У графський ліс, на мої території.
- У графський ліс? – схопилася Любава за голову. – Ой лишенько. Добре, що хоч самі живі лишилися.
- А що у графському лісі такого страшного? – здивувався Венецій.
- Як що? Не пробачив би граф їм те, що територію його перетнули. Вбив би.
Чоловік піднявся зі стільця.
- Того графа, про якого слава така дурна ходить – давно уже в живих немає. Звали його Всеволод Поганий, і володів він замком півстоліття тому. Він знущався над своїми слугами і убивав усіх, хто зазіхав на його території. Але пізніше, прийшов на ці землі граф Полонезький і заявив, що по праву вони належать йому, бо збудував цей замок його дід. Слуги, та люди, що жили на околицях, допомогли графу позбутися несправедливого тирана. З тих пір він почав володарювати замком. І любили його люди, як свого покровителя. Добровільно ішли до нього на службу. Він роздавав землі, допомагав селянам, навчав дітей грамоті. Аж поки не застала його страшна хвороба. І він помер, лишивши за собою лише чотирнадцятирічного сина – Олександра. Олександр швидко підріс. Народ полюбив його так само, як і батька. Був він надзвичайного розуму та вдачі. Люди приходили просто послухати його. Викладачі його були з різних країн, та, навіть, їх дивував його надзвичайний розум. Він писав вірші, вивчав філософію, надзвичайно малював.
- І що ж сталося з цим графом? – вражено запитала Мигдалина.
- Він зник. Однієї ночі поїхав з замку, та зник.
- А звідки вам це відомо?
- Я – його вірний слуга, та найліпший друг. Я намагався розшукати його, та ніхто ніде, навіть, не чув про нього. Можливо, він загинув, - сумно закінчив Венецій.
В хату увійшла Ява та Лесь.
- Сідайте вже усі до столу, - промовила Любава. – Мабуть, зголодніли з дороги.
- А де Василь? – запитала Ява, оглядаючись.
- Він пішов до сіней. Віднести нові горщики. Дядько Мирон з ним пішов, допомогти.
- Гарні вийшли?
- Гарні. Такі гарні! – захитала головою Любава. – Усі б собі лишила. Село наше намалював, людей. Справжнісіньких людей!
Любава повернулася до Венеція і продовжила хвалитися.
- Уявляєте, малює, мов справжній художник. А сам – звичайний сільський хлопчина. І звірів усіляких вигадує. І з довгими шиями і величезних, з довгими носами. А ще волохатих з зубами великими.
- З довгими шиями, то, мабуть, жирафи, - засміявся Венецій з не освічених селян. – А великі, з довгими носами, то слони. А волохаті, з зубами – то напевно, леви.
Любава з острахом подивилася на Венеція.
- Так… Саме так Василь їх і називав.
- Він їх не вигадав. У мене в замку є різноманітні книжки і там повно таких малюнків.
В кімнату зайшов Василь та Мирон.
- Сніг пішов! – радісно вигукнув Василь, обтрушуючи кожух.
- Сніг пішов, - завмер Венецій, моторошно ковтаючи слину. – Він вже давно іде… ще як ми їхали сюди… вже тоді йшов…
Василь спокійно сів навпроти Венеція, і взявши собі тарілку, почав класти туди варену картоплю.
- Мироне, чого ти стоїш? Сідай, он біля Яви. Зараз табурет принесу.
- Любаво, сідайте вже до столу, - махнув рукою Василь. – Краще я принесу табурет.
Василь швидко встав і похапцем приніс табурет з кухні.
Венецій не відводив від нього очей.
245
Любава поглянула на Венеція, намагаючись зрозуміти, чому Василь так зацікавив його. Може, горщиків хоче купити.
- Олександре, мій любий друже, - нарешті, прошепотів Венецій.
Василь продовжував смачно їсти, досипаючи в тарілку картоплю.
- Олександре, мій графе.
Василь, нарешті, відняв ложку від рота, зрозумівши, що Венецій звертається саме до нього. Він поклав ложку на стіл, ще раз обернувся по сторонам, щоб упевнитись, що саме його з кимось переплутав гість. Зрозумівши, що Любаву та Мигдалину гість назвати Олександром не міг, Василь невпевнено простягнув руку чоловікові і промовив:
- Василь.
- Венецій, - потиснувши руку, приголомшено відповів Венецій. – Хіба ви зовсім мене не пізнаєте?
Василь подивився на Яву. Та лише знизала плечима. Василь глянув на Любаву. Вона стояла з відкритим ротом, вже зрозумівши, що Василь і є той загублений граф.
- Ні, - відповів Василь. – Я бачу вас уперше… Хоча…
- Що?
- Я багато чого не пам‟ятаю, - промовив Василь. – Я втратив пам'ять.
Венецій глянув навколо, сподіваючись, що хтось щось йому пояснить.
- Так, - відповів Лесь. – Він провалився крізь лід на озері. Ми знайшли його напівмертвого. Ява виходила його, але, нажаль, пам'ять так і не повернулася до нього. Ми назвали його на честь Василя, хлопчини, який першим знайшов його на озері.
- Олександре, який я щасливий, що знайшов вас, - кинувшись на шию Василеві, промовив Венецій. – Я заберу вас у ваш замок. Ви все згадаєте. Я допоможу вам усе згадати.
Емма і Остап сміялись і розглядали бруднющу Остапову машину.
- Глянь на колесо, - промовив Остап.
- Ага. Це, мабуть, коли ми з дороги звернули! – сміялась Емма.
- Так, дякую тобі, люба подруго, це ж ти порадила поїхати короткою дорогою. Тепер я за мийку машини гроші в кредит буду брати.
- А чого це я зразу винна? – жартувала Емма. – Це ж твоя машина. Ти ж сам мав знати, що там багнюка.
- Ого, - голосно промовила Олена, підійшовши до них поближче. – Здалеку не було так сильно помітно, яка брудна у вас машина.
Емма і Остап знову засміялись.
- О-о-о, знала б ти, як ми їхали. Запізнювались страшно… Вирішили скоротити дорогу. А там така дорога… Одна багнюка!
- А біля дороги ще й пилу стільки, - додав Остап. – Ми виїхали, а там якраз якась вантажівка проїхала. Задиміла все – страх, вулиці не видно.
- Дивіться, цей граф знову іде до нас! – промовила Олена.
- Поїхали швидше! – автоматично викрикнув Остап.
Емма злякано подивилася на Остапа.
- Чого ти його боїшся?
- Я не боюсь, - похапцем відповів хлопець. – Просто не хочеться з ним спілкуватись.
- Ні, - промовила Емма. – Це той граф, який мав приїхати в наш музей. Тільки чомусь приїхав він раніше. Треба запросити його на зустріч, запитати, де він розташувався. Ми маємо бути гостинними.
- До чого тут ми, Еммо? – крикнув Остап. – Хай мер його приймає!
- Остапе, він приїхав у мій музей. У мій власний музей, в якому я - директор!!!
З цими словами Емма попрямувала на зустріч графу.
246
- Остапе, Емма права… Щоб ти не казав, але саме вона мусить бути гостинною, це ж її музей, вона там директор. Вона має підігрівати інтерес до свого музею, - пояснила Олена.
- Йому на її музей начхати, - прошипів Остап. – Він же, навіть, не знає, що вона там директор.
Олена і Остап пішли слідом за Еммою.
- Вам дуже личить кольє, - промовив граф.
Він обернувся і подивився на свою супутницю, ніби перепитуючи поглядом, чи правильно він зробив комплімент. Та махнула головою.
- Дякую, - почервоніла Емма. – До речі, я забула відрекомендуватись. Я і є директор музею, який знаходиться у володіннях графа Полонезького. Як я розумію, ви приїхали саме заради нього.
- Так! – захоплено промовив граф. – Я багато чув, про ваш музей, про вас,… та ту діяльність…, яку ви розвернули в цьому місті.
Граф знову поглянув на свого перекладача. Дівчина позитивно махнула.
Граф взяв Емму за руку і ще раз ніжно поцілував.
- Я знаю, в чому полягає ваш візит, - посміхнулась Емма. – Я би хотіла сьогодні запросити вас на ділову вечерю, до себе в кабінет. По вас заїде лімузин, і з вами домовляться, о котрій точно вам буде зручно. Але на всякий випадок, візьміть мою візитку.
Граф бережно взяв візитку і уважно прочитав, що там написано.
Читав він набагато гірше, ніж розмовляв. І тому на деякий час він замовчав.
- Що можна так довго вичитувати в тій візитці? - прошепотів Остап, за що отримав від Олени штурхана.
- Я прийду сам. Не треба лімузинів та офіційності. Скажіть о котрій?
- О котрій захочете, - посміхнулась Емма. – Я буду в офісі з чотирьох годин.
- До побачення.
- До побачення.
Емма знову попрямувала до машини, а граф просто стояв, дивлячись їй у слід. Здавалось, він боявся поворушитись, навіть, дихнути боявся. Він був закоханий у неї по вуха.
Остап ненависно дивився на нахабного багатія, який зазіхнув на його власну Емму. Більше за все на світі він мріяв, щоб той граф зараз подивився на нього. І тоді б Остап точно одним лише поглядом спопелив би його. Та граф не відривав очей від Емми.
Емма підійшла до брудної неохайної заляпаної машини Остапа. Поруч стояв величезний чорний з затемненими вікнами лімузин.
- Я міг би підвести вас на більш презентабельній машині, - крикнув услід граф.
Остап злякано подивився на Емму, явно боячись її відповіді.
- Головне не машина, - відповіла Емма. – Головне те, що в душі.
Граф нічого не відповів. Він стояв і сумно дивився їй у слід, ніяк не бажаючи її відпускати.
Емма сіла в машину. Остап нервово зачинив за нею дверцята і сів за кермо.
- Що він сказав? – злісно перепитав Остап, заводячи машину. – Йому машина моя не сподобалась? Чи що?
- Остапе, чого ти так нервуєш через цього графа? – запитала Емма. – Він - нормальна людина, така сама, як і всі ми. Через що ти його так не злюбив?
- Знаю я через що, - пробурмотів Остап собі під ніс.
- Ну через що? – настирно продовжувала Емма.
- Ну просто є люди, які не люблять іноземців, - врятувала ситуацію Олена, яка сиділа на задньому сидінні.
- Це не нормально! – промовила Емма.
- Ну це є у деяких людей, - відповіла Олена. – От у мене мама ненавидить негрів і американців. Це просто, мабуть, з дитинства якось закрадається в душу. А потім сам собі не можеш відповісти на питання, чому так…
247
- Ну може, - знизала плечима Емма.
Олександр відкрив очі. Він лежав у величезній кімнаті. У куті стояла кахлева піч, неймовірно тонкої роботи. Поруч стояли оббиті шкірою крісла. Підлога була укладена керамічною плиткою. На деяких плитках була зображені лілії, які перетиналися з кинджалом. З лівої сторони на стінах розміщувалася серія гобеленів зі сценами полювання. З правої сторони біля шафи, інхруставоної слоновою кісткою, висіли численні картини на біблійну та історичну тематику. Вікна були прикрашені вітражами. Стеля була так високо, що на ній ледь-ледь проглядалися візерунки з декоративного каменю.
Вперше за все своє життя граф прокинувся так пізно. Він надів халат, акуратно складений біля його ліжка та спустився вниз.
- Я чекав вас до ранкової прогулянки, та ви не прокинулись, - зустрівши графа, промовив Венецій. – Сніданок вже готовий.
Олександр уважно подивився на Венеція.
- До ранкової прогулянки? – перепитав він. – Ти любиш схід сонця?
- Я обожнюю схід сонця, любий графе! Я люблю його більше, ніж своє життя.
- Я теж люблю схід сонця, - радісно промовив граф, радий, що його погляди співпадають з новоявленим другом.
- Я знаю, Олександре. Це ви навчили мене любити світанок, бачити його витончену ніжну красу…
Граф посміхнувся.
- Мені подобається, як ти говориш, Венецію. Дуже поетично.
- Ваша похвала – для мене найкращий дарунок.
- А де Ява? Ще спить?
- Ні, вона пішла прогулятися по саду.
- Як думаєш, вона щаслива? – сідаючи за стіл, запитав Олександр.
- Звичайно, її очі палають щастям. Ви б бачили, яка вона красуня. Вона наділа сукню вашої матері. Вона, немов графиня.
- Так і є, вона графиня. Я боюся, що вона, вже звикнувши до щоденної праці, буде нещаслива в цьому замку.
- Ні, вона буде щаслива, - заперечив Венецій. – Вона вже щаслива. Таке життя саме для неї.
Венецій сів за стіл поруч з графом.
- Всі слуги дуже раді, що ви повернулися. Я розпустив їх по домівках, бо мені не було чим їм платити. Я не мав доступу до вашої казни. А сьогодні вранці, вони, дізнавшись, що ви знайшлися, всі прийшли знову проситися до вас служити.
- Приймай усіх назад.
- Я вже розпорядився, - посміхнувся Венецій.
- Потрібно буде їм пояснити, що я нічого не пам‟ятаю.
- Ви згадаєте, графе, - завірив Венецій. – Замок, який ви любили понад усе, обов‟язково має навіяти вам спогади.
- Так… Уже навіяв. Мені сьогодні снилася якась дівчина… Та не знаю, хто вона. Вона вже снилася мені, я точно це знаю, та ці сни, наче навмисне хтось витирає з моєї пам‟яті. Вона існує десь в моєму серці, її зелені очі, її каштанове волосся, ті сніжинки… А потім, вона зникає. І я все забуваю. Якби лише дізнатися, хто вона, звідки вона взялася в моєму серці і чому так глибоко туди запала.
Олена сиділа у відділку міліції. Навпроти неї сидів поважний слідчий.
- Тобто вона вам сказала, що іде до замку? – знову перепитав чоловік у формі.
- Я вкотре вам повторюю, - зітхнула Олена. – Так! Вона викликала таксі, вийшла з моєї квартири, сіла у таксі і поїхала до замку.
- Як ви знаєте, що вона туди доїхала?
248
- Я бачила її ключі в замку… Допитайте таксиста, нехай скаже вам, що бачив, як вона пішла до замку.
- Ми вже допитали, - промовив слідчий. – Він підтвердив, що підвозив її під ворота, і бачив, як вона їх відчиняла.
- От і добре.
- Проблема в тому, що вона зникла без вісти, без сліду і наше завдання її знайти.
- Вона не зникла! Скільки вам разів повторювати! Вона у замку!
Слідчий посміхнувся.
- Ми там шукали…
- О Господи, та скільки вам разів повторювати. Вона у потаємній кімнаті!!!
- І там ми теж шукали, - пробурмотів слідчий.
- А куди по вашому дівся граф? Ви що, легенд не читаєте?
- Дівчино, хіба ми можемо повірити у легенди? У нас в протоколі написано: «ЗНИКЛА БЕЗВІСТИ», а ви мені про легенди.
Олена нічого не відповіла.
- Вона нікуди не збиралася їхати, може, купувала якісь білети, чи згадувала якихось своїх родичів?
- Білетів не купувала, але родичів згадувала, - промовила Олена.
- Згадувала? – радісно промовив слідчий. – Диктуйте, як звати і де проживає?
- Звати – граф Полонезький, проживає у замку.
- Та ви знущаєтесь наді мною. Може, вам простіше думати, що вона в тому замку, і що вона там щаслива, а я думаю, що її могли вбити, викрасти, зґвалтувати. Розумієте?
- А я вам кажу, вона в замку!
- Ну звідки ви знаєте?
- Ми розбили стіну, і знайшли там сережку, яку вона одягала того вечора. Я вам вже казала про це…
- Ну як вона по вашому крізь стіну могла пройти? Чого ж ви тоді стіну розбивали, пройшли б так, як вона.
- Ну я ж вам не графиня…
- Боже мій, які казки.
Олена встала зі стільця.
- Я так розумію, що з Еммою Красовською теж нема сенсу розмовляти. Вона мені скаже теж саме?
- Звичайно. Лише правду.
- І заяву про зникнення подруги теж не писатимете.
- Вона нікуди не зникала.
- Шкода, - зітхнувши, промовив слідчий. – Якби ви написали заяву, пошуки були б набагато активнішими з нашої сторони.
- Я не хочу, щоб ви її шукали, - промовила Олена.
- Пані Карпова, - засміявся слідчий. – Обережніше з такими висловами. Ми ж можемо вирішити, що це ви з нею щось зробили.
Олена посміхнулась.
- Ні, не я.
Олена вийшла в коридор. Біля дверей стояла Емма.
- Ну що, мені треба заходити? – запитала Емма.
- Та ні. Досить з того, що вони про мене думають, що я божевільна.
- Що ти їм казала?
- Намагалась пояснити, що вона зникла у замку, може, знайшла свого графа… І сидить, не може натішитись камінцем.
- Вона має бути щасливою. Вона ж розгадала всі таємниці, які хотіла. Отримала свій камінець. Я щиро вірю, що вона – щаслива, хоч і у такий спосіб.
249
Прозорий зимовий ранок. Було ясно. Злегка сніжило. Сонце вже піднялося з-за обрію і ненаситно поглинало в себе ніч, освічуючи все довкола жовтогарячим полум‟ям. Два вершники прямували дорогою вздовж лісу, вдивляючись у далекий-далекий схід.
- Я можу їхати на схід вічно, - прошепотів Олександр, не відводячи очей від палаючого сонця.
- Ми заїхали вже так далеко, - оглядаючись, промовив Венецій.
Олександр відірвався від палаючого сонця і подивився навколо. Венецій підняв очі до неба. Було так рано, що можна було розгледіти зірки. На світло-голубому небі вони були прозорі, неначе крижані.
- Невже може бути щось прекрасніше? - зачаровано прошепотів Венецій.
- Може, - раптом промовив Олександр.
Венецій відірвався від пейзажу і спробував зрозуміти, куди дивиться граф. Він повернув голову і подивився убік. По засніженій дорозі до них прямувала дівчина. І сонце, і крижані зорі, і блакитне небо – все відбивалося в її зелених очах. Світла шкіра була, немов перший сніг. А у розпатланому вітром волоссі заплутались сніжинки. Вона тримала корзину, накриту хустиною.
- Вона, - ледь чутно прошепотів граф.
- Хто? – не зрозумів Венецій, намагаючись розглянути в дівчині знайомі риси. – Хто вона?
Граф нічого не відповів. Він якось раптово здригнувся і впав з коня. Венецій, нічого не розуміючи, зістрибнув на землю і підбіг до графа. Олександр втратив свідомість.
Емма та Олена повільно спустилися сходами.
- Я чула новини щодо госпіталю. Кажуть, там щось зрушило з місця… Ніби якийсь меценат перерахував гроші…
- Так, - посміхнулась Емма. – Триста тисяч…
- Нічого собі! – захоплено промовила Олена. – Здогадуєшся, хто?
- Звичайно… Мені здається, що усі уже здогадалися.
Олена на секунду замовчала.
- Серйозні подарунки тобі робить цей граф… Кольє з діамантів, триста тисяч… Які у вас відносини?
- Нормальні, - махнула головою Емма. – Я показала йому замок, розповіла про свої проекти. Та я не думала, що вони так сильно зацікавлять його, і він захоче перерахувати у фонд Подолищ стільки грошей.
- Не намагалась відмовитись? Може, сказати, що не можеш прийняти таку серйозну суму.
- Намагалась… Та він каже, що дав їх не мені. Що віддав ці гроші на поховання жертв репресій, бо йому не байдужа ця проблема. А те, що я виявилась директором цього фонду – просто співпадіння.
- Щось у мене сумніви, - посміхнулась Олена. – Хоча, може, він і правий. Він же дав ці гроші не тобі… І ти не вправі повертати їх. Ти повинна лише якнайрозумніше тими грошима розпорядитися, на благо Подолищ.
- Як це могло статися? – шепотіла перелякана до смерті Ява, прикладаючи до голови коханого вологу ганчірку.
- Я не знаю, - розводячи руками, відповідав Венецій. – Ми ішли на схід. Потім побачили дівчину. Він промовив «Вона» і впав з коня.
- Що це означає «вона»? – схвильовано перепитала Ява.
- Ну звідки ж мені знати, пані? Я саме почав вглядатися, та обличчя мені було не знайоме.
- А Олександр що?
- Нічого! – розгублено відповів Венецій. – Дивлюсь на нього, а він лежить вже… З коня впав.
- А дівчина та…
250
- Не знаю, зникла. Може, зі стежки звернула, - відповів Венецій.
- Може, відьма якась, зачаклувати його хотіла.
- Навіть, не кажіть такого, пані! – похитав головою вірний слуга.
- Мар‟яно, ти заварила ту траву, яку я дала тобі?
- Так пані, вже несу, - вся в сльозах, відповіла Мар‟яна. – Пані, ви ж вилікуєте його? Він же не помре?
- Не плач, Мар‟яно. Звісно, вилікую. Неси швидше траву.
Мар‟яна простягла Яві траву у великому дерев‟яному кухлі.
Взявши його обома руками, Ява поглянула у середину.
- Я все правильно зробила? – схвильовано запитала Мар‟яна.
- Так, Мар‟яно, все добре.
Ява зробила ковток з кухля і затримала узвар з трави у роті. Потім нахилилася і поцілувала Олександра, вливши йому у вуста свій чарівний напій.
За хвилину Олександр відкрив очі і подивився навколо.
- Вона його врятувала, - заплескала в долоні Анничка. – Наша пані просто чарівниця!
Мар‟яна впала до ніг Яви і почала цілувати їй руку.
- Дякую вам, пані. Дякую, що врятували нашого хазяїна.
- Справжня чарівниця! Наша пані чарівниця.
2
- Все, як я й хотіла, - шепотіла Олена, роздивляючись навколо.
На її очах були сльози. Вона змітала їх рукою, та через хвилину вони знову текли по її щоках.
Леся мовчала. Вона повільно ішла стежкою, везучи візок з хворим дідом. Дід сьогодні був якийсь злегка стривожений, але, оскільки він нічого не говорив, Лесі доводилось лише здогадуватись, що у нього на душі. Їй здавалося, що вона чула, як проїжджаючи повз пам‟ятники, меморіальні дошки, церкву, у діда, неначе швидше билося серце. І тому Леся намагалася іти якнайповільніше, щоб дід встиг роздивитися все навколо.
- Краще і бажати не можна було. Пам‟ятники, парк загиблим, і церква на місці того багатостраждального госпіталю, - промовила, нарешті, Леся.
- Навіть, більше, ніж ми могли очікувати, - махнула головою Олена.
- Звідки гроші? Це все цей закордонний граф?
- Так…
- Гарний в них вийшов тандем. Вони підходять одне одному. Може, Еммі пощастить з ним. Вона заслужила на власне щастя.
Олена нічого не відповіла.
Біля меморіальних пам‟ятників зібралися тисячі людей. Вони чекали на початок освячення меморіалу та могил закопаних людей.
Емма не наважилась ховати розстріляних в тридцяті роки перед жителями. Не всі змогли б пережити нормально побачене видовище. Тому вона віддала наказ поховати їх раніше, а перед людьми провести лише освячення могил.
Сьогодні Емма була трохи сумна. Під руку її тримав красунчик-граф, який не відводив від неї очей. Поряд стояв мер, який натхненно їй щось розповідав. Емма лише зрідка кивала головою, роблячи вигляд, що слухає. Та насправді, думки її були десь дуже далеко.
За декілька хвилин під‟їхала машина Остапа, і він, припаркувавши її у недозволеному місці, вийшов, нервово озираючись і шукаючи знайомі обличчя.
За півгодини з‟явився священик і почав освячувати могили загиблих.
Олена спробувала пробратися крізь натовп ближче до Емми, та охорона, як завжди не пізнавши дівчину, не пропустила її.
До Олени підбіг Остап.
- Хоч когось зустрів, - задихано промовив він.
- Тихіше, - прошипіла Олена.
- А, пробач… Тебе теж не пускають до Емми?
251
Олена махнула головою.
- І мене не пускають. Так набридло. У мера півсотні охоронців. У цього графа – взагалі, армія в триста чоловік.
Олена засміялась.
- Їх не триста, а четверо, - виправила вона.
- А складається враження, що триста.
До Остапа та Олени підійшла Леся.
- Ну як, вдалося побачити Емму? – запитала вона.
- Поки що, ні, - зітхнув Остап. – Скоро через охорону цього графа доведеться до Емми на прийом записуватись.
Хтось з натовпу нервово озирнувся, натякаючи, щоб не вихована компанія негайно припинила розмови.
- Ходімо туди до меморіальної дошки. Там зможемо поговорити.
Усі попрямували до пам‟ятника, акуратно розштовхуючи людей, щоб нікому не заважати.
- Тут і дихати легше, - промовила Леся.
- Дивіться, он до нас Емма іде.
Всі обернулися. По доріжці в оточенні двох охоронців свого нового залицяльника блакитної крові, до них прямувала Емма.
- Ти уже одна не пересуваєшся? – пожартувала Олена.
- Граф сказав, що не відпустить мене одну до вас. Бо мене затопчуть у натовпі.
- Від коли це він почав усе за тебе вирішувати? – пробубонів впівголоса Остап.
Емма нічого не відповіла, зробивши вигляд, що не почула.
- А ту бачу усі. – посміхаючись дідові, промовила Емма, тиснучи йому руку.
Дід якось різко здригнувся, вперше за довгий час зреагувавши на чиєсь привітання.
Леся злякано глянула на діда.
- Що сталося? – не зрозуміла Олена. – Дід щось хоче сказати! Олесю, що він говорить.
І справді, дід намагався підняти руку, та вона його не слухалася. Стара травма далася взнаки. Трохи піднявши другу руку, дід спробував щось показати. Але нічого не вийшло.
- Що? Що? Що він хоче показати? – схвильовано запитала Емма.
- Нахилися!
- Що?
- Нахилися до нього, він хоче тобі щось сказати! – повторила Леся.
- Він же німий, - злякано перепитала Емма. – Чи ні?
Вона нахилилась. Дід намагався їй щось сказати, ледь ворушачи губами.
- Що? Що він сказав? – запитала Олена.
- Я… Я не знаю. Я нічого не почула.
Вона знову нахилилась і спробувала прислухатись. Але знову нічого не почула.
- Я нічого не чую, - схвильовано повторила вона.
- Спробуй ще, - прошепотіла Леся. – У нього іноді виходило.
Емма знову нахилилась.
Дід зібрав останні сили і щось прошепотів Еммі на вухо.
- Я почула, - радісно промовила Емма.
- Що, що він сказав?
- Він сказав, «дякую».
Олеся поправила візок.
- Ми вже, мабуть, підемо додому, - промовила вона. – Нам вже час.
- Добре, бувайте, - обійнявши Лесю, промовила Олена.
- Може, вас підвести? – запитав Остап.
- Та ні, не треба. Важко буде діда з візка знімати. До того ж, нам не так вже й далеко. Ми ж живемо тут через квартал. Все бувайте.
- Бувай.
252
- Я підготувала для тебе сюрприз, - промовила Емма Олені.
- Справді? – зраділа Олена. – Який?
- Остапе, почекаєш нас?
- Почекаю.
Емма взяла Олену за руку і повела за собою.
- Куди ми йдемо?
- Нам треба за церкву.
Емма потягнула Олену за ріг церкви в сад. Вони пройшли декілька десятків метрів по асфальтованій доріжці.
- Закрий очі, - попросила Емма.
Олена покірно закрила очі і попрямувала за Еммою.
Асфальт закінчився і Олена відчула, що вже іде по доріжці, викладеній камінням.
- Ти мене хоч не в річку скинути вирішила? – пожартувала Олена, не відкриваючи очей.
- Ні, - впевнено відповіла Емма.
- Добре.
- Я тебе у рів штовхну, - спокійно промовила Емма.
Олена та Емма засміялися.
- Все, відкривай.
Олена відкрила очі і побачила прямо перед собою алею, викладену камінням та обсаджену з усіх боків квітами. Зверху над алеєю стояла решітчаста арка, в яку вплітався виноградник. З лівою сторони стояв невеличкий пам‟ятник жертвам репресій, навколо якого з маленьких фонтанчиків бурлила вода. А з правої сторони стояв високий декоративний ліхтар, в якому тьмяно проглядалося світло.
А в самому кінці виноградної алеї стояв пам‟ятник та могила.
- Чия це могила? – прошепотіла Олена.
- Назара… Твого Назара… Я домовилась з його матір‟ю, щоб перенести його могилу сюди. Тут йому буде краще…
З очей Олени повільно потекли сльози.
- Я знаю, як ти його любила… Хоча нікому і не казала про це. Тепер у нього буде ціла алея… І ти зможеш приходити сюди, коли захочеш. Сюди зможеш класти квіти, а сюди ставити свічки, - хвилюючись, промовила Емма. – А ще, тут завжди горітиме світло.
Емма показала рукою на ліхтар.
- Дякую, Еммо, - крізь сльози прошепотіла Олена. – Це найкращий подарунок, який колись для мене робили.
- Іди, - упевнено промовила Емма. – Я почекаю тебе біля машини з Остапом.
Олена впевнено ступила на кам‟яну алею і пройшла під квітучим виноградом. Чувся дзюркіт води біля пам‟ятнику, а десь недалеко співали птахи. І все було чудово. Лише тільки поруч не було однієї людини…
Чи полюблю я когось іще в своєму житті? Чи зможу проміняти його на когось у своєму серці. Він єдиний, він найкращий… Як же його забути? І як же жити далі… Без нього…
Олена закрила очі і згадала, як він запитав чи одружилась би вона на ньому. А ще весь час називав її відьмою. А ще вони сперечалися і не могли дійти до спільної думки.
А ще згадала, як ніс її додому, коли вони вперше зайшли в той підвал. А ще… Як цілувала його на зупинці на зло Карлі.
Олена посміхнулась.
Ні, вона цілувала його не на зло Карлі, а тому, що любила. І коханим його назвала тоді, бо так хотілося… І більше за все на світі мріяла стати його дружиною, хоча жодного разу так і не погодилась.
А якби все сталося по-іншому. Якби вони досліджували собі той театр, виявили б чому там дати не збігаються, чому на стіні неправдива інформація написана. І написали б таку собі посередню роботу, за яку б викладачі натягнули б їм п‟ятірки. І Карла була б
253
на десятому небі, бо її робота була б найкращою. А вони б з Назаром зате були б разом. І може, виховували б маленьку доньку.
І тоді б усе було добре. І всі були б щасливі… Окрім, звичайно, тисяч людей, які безнадійно блукали коридорами старого госпіталю зі свічками в руках у пошуках спасіння. І ніхто б не знав, що вони страждають. І нікого б це не хвилювало. І їх би не хвилювало.
Олена підійшла ближче до могили Назара і торкнулася її рукою.
Треба вибирати, що краще, врятувати тисячі людей, які горять у пеклі, чи бути щасливою з єдиною людиною, яку кохаєш. А як же зробити такий вибір на користь людей, яких ти ніколи не знав, ніколи не бачив. Як проміняти кохану людину?
З очей Олени знову потекли сльози.
Він пожертвував собою заради них. Він герой.
Олена підійшла до квітучої галявини, зірвала велику червону троянду і охайно поклала її на могилу.
- Спочивай спокійно, коханий… Я тебе люблю.
Ледь стримуючись, щоб знову не плакати, Олена швидко пройшла під виноградним навісом і попрямувала до машини Остапа.
Минув тиждень…
Емма та Олена вийшли із замку.
- Нарешті, - підкотивши очі, промовив Остап. – Я думав, ви там жити будете в тому замку.
Дівчата посміхнулись.
- Сідайте, поїдемо, - відкривши дверцята промовив Остап. – До мене, мабуть, поїдемо. У мене є класна вермішель. Ви такої ще не їли. Я її сам роблю.
- А котра година? – якось моторошно запитала Емма.
- О пів на п‟яту.
- Ні, мені треба в офіс, до того ж, чим швидше, тим краще, - промовила вона.
- А як же вермішель? – здивовано перепитав Остап. – Я її сам зробив!
- До мене має сьогодні багато людей приїхати. О п‟ятій. Мабуть, вже приїхали. Ще й Влад просив, щоб я раніше прийшла.
- А що сталося?
- Преса попросила влаштувати зустріч з графом. Всі охочі можуть прийти і поспілкуватися.
- А Влад до чого?
- А-а-а, - махнула рукою Емма. – Хоче розпочати серйозну кар‟єру фотографа, тому вирішив зробити фото з графом і спробувати показати більш серйозним виданням. Олено, дай мені сорок копійок, я хочу цукерку купити. Бо поки кричала на всіх у замку – то в горлі пересохло.
Олена вийняла гаманець і віддала Еммі.
- Почекайте мене дві секунди, - промовила дівчина, і побігла в придорожній магазин.
Олена та Остап вийшли з машини.
- Щось прохолодно.
- Бери мій піджак, - відкриваючи дверцята машини, промовив Остап.
- Ні, ні, - як ошпарена, відстрибнула Олена.
- Чого ти?
Олена посміхнулась.
- Вибач, просто не люблю чужих речей. Не можу їх вдягати.
- Лікуватися від такого треба, - пожартував Остап.
Олена нічого не відповіла.
- Що там, Емма нічого не розповідала про зустріч з тим графом?
- Та ні, - знизала плечима Олена. – Ти ж весь час був з нами. Вона нічого не говорила. А я і не питала. Захоче – сама розповість.
254
- І я не питав, - прошипів Остап. – Та я собі місця не знаходжу. Звідки він взявся той граф?
- То поговорив би з нею…
- «Поговорив би з нею», - перебив Остап. – Я кажу собі цю фразу щовечора.
- А на ранок що стається?
- Нічого… Нічого не стається.
- Так вона ніколи не дізнається… Хоча, може, це і на краще. Бо як на мене, щось ви не дуже підходите одне одному. Еммі потрібен чоловік, який її закидуватиме подарунками, зізнаннями, а ти, навіть, натякнути про свої почуття боїшся.
- Олено! Мені і так боляче! Ще ти капаєш на нерви!
- Остапе, ну ти такий дивний. А що ти хотів? Емма не знає про твої почуття. Чи ти думаєш, вона телепат і сама про все здогадається?
- Було б не погано.
- Не смішно! Ну чим я можу допомогти? Ти до старості будеш ходити і жалітися, що у Емми є хтось інший, а не ти. А у неї завжди будуть шанувальники. Бо вона вродлива, розумна.
- Я можу чекати…
- А її не треба чекати, Остапе, її завойовувати треба! Робити щось треба. Вчинки якісь! Розумієш?
- Які вчинки, Олено? - крикнув Остап. – У мене немає триста тисяч віддати Еммі на втілення її ідей! Де мені їх взяти?
- Остапе, та до чого тут, взагалі, гроші? Скажи, до чого?
- Ні до чого, - пробурмотів Остап, трохи помовчавши. – Ні до чого гроші. Просто дуже неприємно, коли він дарує їй цінні подарунки. Я його тоді вбити ладен.
- Остапе. Ну ти й йолоп!
- Допомогла б мені краще, замість того, щоб кричати.
- Ну давай допоможу, - сівши в машину, промовила Олена. – Хочеш, сама їй усе скажу.
- Ні, сам скажу, - пробубонів Остап. – Без зайвої допомоги.
З магазину вибігла Емма з повним пакетом різноманітних цукерок.
- Ого, це для того я тобі гаманець дала? – засміялась Олена. – Нічого собі в тебе в горлі пересохло.
Емма засміялась.
- Я вирішила пригостити цукерками усіх гостей, - промовила Емма, сідаючи в машину. – Не переживай, гроші тобі в офісі верну.
Остап сів за кермо і завів машину.
- Гості? – перепитала Олена. – Ми з Остапом хоч в числі запрошених?
- Ну звичайно. Я ж сказала, що їдемо до мене в офіс.
Остап мовчки вів машину.
- Остапе, - раптом промовила Олена. – А ти просив мене, щоб я тобі щось нагадала, пам‟ятаєш?
- Що?
- Ну ти хотів щось Еммі сказати, і просив мене, щоб коли прийде Емма, я тобі нагадала.
Остап злісно подивився у дзеркало заднього вигляду, щоб Олена побачила його розлючені очі. А вона лише посміхнулась.
- Що ти хотів сказати? - перепитала Емма.
- Я вже не пам‟ятаю, - пробубонів Остап. – Але, Олено, все одно дякую, що нагадала.
Олена глянула на Емму. На її шиї висіло кольє зі справжніх діамантів. Воно виблискувало, навіть, при тьмяному світлі машини.
- Завжди його будеш носити? – посміхнулась Олена.
- Мабуть, - торкаючись рукою діамантів, промовила Емма.
- Як там твій граф? – голосно запитав Остап.
- Нормально…
255
- Як побачення?
- Добре.
- То це були побачення? – нервово викрикнув Остап. – Ти ж казала, що це ділові зустрічі. По роботі.
- Я такого не казала, - заперечила Емма. – Я казала, що маю бути гостинною, тому і запрошувала його на переговори.
- На переговори! – крикнув Остап. – А зараз переговори перетворилися в побачення!
- Остапе, ти хоч на дорогу іноді дивись, - спокійно промовила Олена, помітивши, як різко повертає Остап. – Ти ж за кермом.
Остап глибоко вдихнув, намагаючись заспокоїти свої ревнощі. Він поступово скинув швидкість і почав їхати повільніше.
- Як ти можеш, Еммо? – вже спокійніше промовив він. - Ти ж його ледь знаєш! Як ти можеш іти на побачення з ним?
- Люди для того і ходять на побачення, щоб дізнаватися один про одного більше. І взагалі, що в цьому такого? Я останній раз була на побаченні на своє день народження, коли Руслан повів мене у кафе і лишив з Нонною. Це було два з половиною роки назад. З тих пір я не кохала, жоден чоловік не звертав на мене уваги, і ніхто не дарував дорогих подарунків. Я думала, що я… Що вже нікому не потрібна. Думала, що я не гарна, і що, може, Руслан був єдиним чоловіком, який мене кохав, хоч і зраджував.
- Еммо, як ти можеш таке думати?
- І ось, нарешті, в моєму житті з‟явився чоловік, який схожий на втілення моєї мрії. Він при першій зустрічі подарував діаманти, в перший вечір зізнався у коханні. А ще був небайдужим до моїх ідей і допоміг мені їх втілити, хоча я жодного разу нічого у нього не просила. І я чомусь йому вірю. Бо він… Добрий, щирий…
- І багатий, - додав Остап.
- І що? – не зрозуміла сарказму Емма. – Багатий. Що поганого?
- Нічого, Еммо, нічого, - різко відповів Остап. – Просто ти не даєш шансу іншим хлопцям. Цей граф купив тебе своїми діамантами. Чи звернула б ти увагу на нього без його золотого вбрання, без подарунку? Якби він був бідний, ти б і не глянула в його сторону?
- Глянула б, - твердо відповіла Емма. – Глянула б. Я два з половиною роки чекала тих «інших хлопців». Але на мене ніхто й не дивився! А графові я вірю! Бо у нього в очах кохання. Бо він мене любить.
- Звідки ти можеш знати? Еммо, ти така наївна! Ти казала, що Руслан тебе теж любив.
- Руслан мені одружитись не пропонував! – випалила Емма.
На хвилину настала тиша. Остап моторошно ковтнув слину.
- Він тобі зробив пропозицію? – перепитала Олена, яка весь цей час мовчала.
- Так, - сухо відповіла Емма.
- І? – грубо запитав Остап.
- Що І? Я погодилась…
- Ти погодилась, Еммо? Ти погодилась? – вражено перепитала Олена.
- Так…
- То чого ж ти мовчиш? Треба ж зібрати усіх, повідомити!
- Я знаю, я повідомлю. - посміхнулась Емма.
- А нам ти, взагалі, не збиралася казати? – ущипливо запитав Остап. – Чи ти готувала для нас сюрприз?
- Я збиралася сказати…
- Коли, Еммо, одразу після весілля? Чи після народження дитини?
Емма нічого не відповіла.
- Неймовірно, - прошипів Остап. – Як можна виходити заміж після декількох побачень?
- Чому б ні, якщо ці побачення вдалі? – перепитала Емма.
256
- Еммо, давай я поведу тебе на кілька вдалих побачень, - крикнув Остап. – Ти після цього вийдеш за мене?
- Остапе, нащо цей цирк? Якби ти мене любив, то зізнався б мені у коханні! І не думав би про мене бозна що, наприклад, те, що я можу зустрічатися з чоловіком через гроші!
- Ще скажи, що ти його кохаєш?
- Кохаю, - крикнула Емма.
Остап глибоко вдихнув, намагаючись зберігати рівновагу. Олена уважно спостерігала за ним, намагаючись впевнитись, що він досі веде машину.
- Приїхали, - промовила Олена.
Остап сидів у машині незворушно.
- Пішли, - промовила Емма.
Олена трохи прочинила двері. Остап не ворушився.
- Остапе, а ти ідеш?
- Щось мені не хочеться іти на вечірку. Я додому поїду.
Емма ображено глянула на Остапа, вийшла з машини і попрямувала до офісу.
- Еммо, - крикнула Олена. – Не зачиняй дверей, я зараз прийду.
Емма зникла за дверима.
- Ну що ти робиш, Остапе? - крикнула Олена. – В тебе в голові розум є?
- А що мені робити?
- Остапе, вона і не здогадується про твої почуття! І це не дивно! Бо ти їй ніколи ці почуття не показував. Так будь для неї другом. Якщо вона каже, що кохає, значить кохає, і якщо одружується – значить щаслива з ним. І ти маєш її підтримати.
Олена схопила Остапа за руку і потягнула за собою в офіс.
В офісі Емми вже зібралися багато журналістів, а також просто охочих поспілкуватись з графом. Двері були відчинені настіж. Остап і Олена зайшли в зал для презентацій.
- Еммо, зайча, - промовила Олена. – Я можу допомогти якось? Може, щось порізати на стіл?
- Та ні, дякую. Ганна і Марта вже все зробили.
- Тобто всі вже знають, окрім нас? – ображено перепитала Олена.
- Т-с-с-с, - прошепотіла Емма. – Ніхто не знає. Я просто запросила всіх на вечірку, поспілкуватися з графом.
- Ясно.
Навколо графа, який гордовито сидів на кріслі, зібралися журналісти, а також студенти-археологи, з якими він встиг познайомитися в замку. Вони ставили йому питання, показували якісь історичні книжки, а він щось розповідав чистою українською мовою.
- Нічого собі, він вже розмовляє українською мовою, - посміхнулась Емма.
- Мабуть, ви його дуже вразили, - посміхнулась незнайома дівчина.
Емма обернулась і побачила дівчину, одягнену у діловий костюм. Емма згадала, що вже зустрічала її одного разу, у Подолищах. Це була перекладач графа.
- Він тепер вивчає українську мову набагато натхненніше.
Емма посміхнулась.
- Вже, навіть, читає українською, - продовжила дівчина.
- Читає? – здивувалась Емма. – Що?
- Рильського, - відповіла дівчина. – Скоро моя допомога йому вже буде не потрібна.
- Ну, для такої красуні, як ти, завжди знайдеться робота, - втішила Емма.
Остап підійшов до столу і наколов на виделку кусочок банану.
- Олено, хочеш банан? – сумно запитав Остап.
- Та ні. Дякую, Остапе, ти ж уже надкусив його. Їж тепер сам.
- А вони що тут роблять? Хто їх сюди запросив? – раптом крикнув Остап.
Олена швидко розвернулась і побачила, як до графа з якимись книжками та зошитами прямували Карла та Максим.
257
- Ну це вже ні!
Остап зірвався з місця і побіг. Олена поспішила за ним.
- Вибачте, у вас є запрошення? – цинічно запитав Остап.
- А що, в тебе є? – засміялась Карла.
- Я повторю питання, у вас є запрошення? Бо особисто я не пам‟ятаю, щоб вас хтось сюди запрошував.
- У газеті було сказано, що поспілкуватися з графом можуть всі охочі. Ми і є – ці охочі, - засміялась Клара. – До речі, ми прийшли не з пустими руками. Поки ти купався у хвилях слави, ми працювали… Написали книгу присвячену історії замку, що базується на магістерській роботі. Принесли її показати графу. А ти часом нічого не написав? Хоча навіщо тобі це? Твоя подружка і так купить тобі будь-яку роботу, на яку ти тикнеш пальцем. Чи вона більше тебе не спонсорує?
Остап нервово мовчав.
- Ну добре, Остапчику, щось розбалакались ми з тобою. Нам працювати треба. У нас немає серед подруг телезірок, мерів, директорів музею, графинь. Тому просто спробуємо зацікавити графа історичною книгою, може, він захоче фінансувати її видання. Адже тема замку йому не байдужа. Його корені теж є у цьому замку. Тому ми ідемо до графа. А ти – геть з дороги!!!
Карла відштовхнула з дороги Остапа і впевненим кроком попрямувала до графа.
- От стерво, - промовила Олена.
Остап понуро мовчав.
Олена подивилася вперед і побачила, як Карла своєю лицемірною посмішкою пробилася крізь натовп і почала натхненно щось розповідати графові. Граф зацікавлено почав роздивлятися записи, а Карла, побачивши його інтерес, розповідала все натхненніше і натхненніше.
- Ну це вже ні, - прошипіла Олена. – Моє місце, люба, ти не займеш.
- Зроби що-небудь, - прошепотів Остап.
Олена впевненою ходою підійшла до натовпу людей і різкими рухами розштовхала всіх.
- Хлопче, ви зайняли моє місце, - впевнено промовила вона якомусь журналістові.
Журналіст повернув голову, але пізнавши Карпову, все ж неохоче піднявся зі стільця.
- Олена Карпова, - простягнувши руку графові, промовила Олена. – Заслужений діяч міста, володар найвищих в нашій країні нагород за заслуги у розвитку історії та археології, магістр археологічних наук, і тимчасово керівник Першої археологічної групи міста. І це лише невеличкий епізод з моєї біографії.
- Добрий день, - потиснувши руку, промовив Станіслав. – Приємно, дуже приємно. Здається, ви одна з тих, хто фінансував проект в Подолищах?
- Так, я. Це була моя ідея поховати тих людей. І з допомогою чудового організатора Емми Красовської та деякої суми грошей, мені це вдалося.
- Я чув про вас багато хорошого, - промовив Станіслав. – Про ваші неймовірні навики і знання пишуть усі газети. Саме ви знайшли потаємну кімнату у замку. Як вам це вдалося? – захоплено запитав він.
- Трохи фантазії, - поважно промовила Олена. – Трохи розрахунків, трохи внутрішнього чуття.
- Я б хотів поспілкуватися з вами по-детальніше. Як ви знаєте, я маю велике відношення до замку і багато знаю. Але, все ж, у мене стільки питань.
- Обов‟язково поспілкуємося, - промовила Олена. – До того ж, організувати нам зустріч зовсім не важко, бо Емма Красовська – моя найкраща подруга, і майже весь час ми проводимо разом.
- Ви, мабуть, вже знаєте, що я зробив Еммі пропозицію?
- Звичайно, - хвалькувато засміялась Олена. – Мені вона розповіла першій.
Карла сиділа на сусідньому стільці і ненависно дивилася на Олену.
258
- А можна всім охочим поспілкуватися з графом, чи лише кращим подругам Красовської? – нервово промовила вона, помітивши, як легко Олена перевела на себе всю увагу натовпу.
- Хто це спитав? – навмисно почала крутити головою Олена.
- Я, - відповіла Карла.
- Карло, привіт, - радісно викрикнула Олена, так, ніби сьогодні вони ще не бачились.
- Привіт, Олено.
- Карло, яка зустріч! – продовжувала цирк Олена. – Не очікувала тебе тут побачити, особливо після твоєї невдалої кар‟єри. Я б і не подумала, що тебе зацікавить поява в нашому місці графа. До того ж і ваші досягнення в замку були такі мізерні. Історики розкритикували вашу роботу. В ній немає нічого серйозного, нема, навіть, за що зачепитися.
- Є за що зачепитися, - промовила Карла. – Може, у дослідженнях структури замку, стін, кімнат ми і не досягли великих успіхів, але у нас є серйозна робота по родоводу графа Полонезького.
- Наскільки я знаю, ви продали всі авторські права на цю роботу Остапові Завацькому? Хіба, ні?
- Так, - погодилася Карла. – Продали. Але він…
- А-а-а, пробач, вже згадала! – голосно промовила Олена. – Він повернув її тобі назад, бо перечитавши, зрозумів, що там нічого путнього.
Карла ненависно подивилася на Олену.
- Тепер там є путні речі, - впевнено промовила Карла. – Ми допрацювали роботу. А саме дописали родовід. Почали з дослідження ще графа Ризького. Тобі це ім‟я про щось говорить?
Олена злісно подивилася Карлі в очі, намагаючись своїм поглядом спопелити колишню подругу.
- Це граф, який побудував замок, - пояснив Олені Станіслав. – Це дуже цікава тема. Продовжуйте, Карло.
- Дякую, Станіславе, - посміхнулась Карла. – Ми досліджуємо життя його синів Всеволода та Романа, і намагаємося з‟ясувати, як саме вийшло так, що замок захопив Полонезький.
- І чого ви намагаєтесь досягти? – запитав хтось із журналістів.
- Якщо ми з‟ясуємо, які саме відбувалися події в той час, можна буде припуститися, де саме проживали брати після вигнання з замку. Вони могли забрати з собою цінні речі, картини, дорогоцінності, які теж мають велике значення для музею.
- Олено, Вам подобається хід їхніх думок? – наївно запитав Станіслав.
- О-о-о! Ще питаєте? – артистично викрикнула Олена. – Звичайно, подобається.
- Я думаю, треба зустрітися з ними і поспілкуватись!
- Навіщо ж, - промовила Олена. – Нехай зараз розповідають. Що саме вже дослідили, що зробили, що знайшли?
Карла з надією в очах подивилася на Станіслава, сподіваючись, що він не пристане на божевільну ідею Олени. Але здавалося, графу все сподобалося, і він, зробивши серйозне лице, приготувався слухати історичну розповідь.
Карла зітхнула. Вона нахилилася над своєю книжкою і спробувала зібратися з думками.
- Зараз ми досліджуємо життя Всеволода. Про нього інформації значно менше, ніж про Романа. Тому його постать більш цікава. Відомо, що Роман правив замком довгий час, тому про нього так багато написано в історичних джерелах. Всеволод же, проживав на території Литовського Князівства. Ми знайшли записи, які підтверджують цю інформацію. Зараз також дали запит в декілька литовських архівів. З одного нам відгукнулися і повідомили, що в них є інформація про Всеволода Ризького. Зараз один з наших лінгвістів працює над перекладом отриманої інформації. Остаточного перекладу ще немає, але ми вже переглядали
259
початок статей, і можемо з упевненістю сказати, що це нові факти для нашої історії.
- Правда ж цікаво? – із запалом промовив граф Олені. – Це ж може бути надзвичайно цінна інформація.
- Так, - погодилась Олена. – Надзвичайно цінна для історії, але зовсім не для нас з вами, любий графе.
- Чому? – не зрозумів Станіслав.
- Я просто вражена, - продовжувала грати Олена. – І якщо чесно, мені трохи соромно за свою подругу. Я шокована. Мені здається, що іще років сорок назад наші історики з‟ясували, що цей замок не будував граф Ризький. Він та усе його сімейство отримали від короля у подарунок маєток на Волині і їх рід не має жодного відношення до даного замку.
- Невже? – здивовано перепитав Станіслав.
- Так, - похитала головою Олена. – Історик Годецький написав про це у своїй книзі ще у 1963 році. Він писав, що історики припустилися даної помилки через ідентичність імен Всеволода Ризького і Всеволода Поганого. Але вже доведено, що це дві різні постаті. Мені соромно, що Карла, яка писала магістерську по даному об‟єкту, не ознайомлена з такою серйозною роботою.
- А ви, мабуть, все знаєте про замок, - посміхнувся граф. – З вами не буде сумно.
Карла різко встала і нервово попрямувала до виходу.
- Одну хвилинку, - посміхнулась графові Олена і, вставши зі стільця, пішла за Карлою.
Карла вийшла за двері і побігла вниз сходами.
- Карло, - гукнула Олена.
Карла запинилася і різко обернулася назад.
- Що? Ще не повністю облила мене брудом? – крикнула Карла. – Ще щось забула сказати? Кажи. Чи наодинці ти мені цього говорити не будеш? Тобі, мабуть, потрібна аудиторія.
- Карло, заспокойся. Я не обливала тебе брудом. Просто у тебе застаріла інформація, зовсім старі дані.
- Не старі, Олено, не старі. Я теж спілкуюся з істориками і археологами. І вони теж вважають, що збудував цей замок граф Ризький.
- Карло, це тобі так хочеться, щоб його збудував граф Ризький. Бо на цьому базуються твої дослідження. І твоя праця буде марною, якщо його збудував не Ризький. Але Годецький присвятив своє життя дослідженню цієї території. Він запропонував гіпотезу про це ще 1963 році. А нещодавно історики нашого міста її підтвердили, і всі одноголосно погодились з ним.
- Коли? Коли це було? – кричала Карла.
- М-м-м… Нещодавно…
- Олено, знаєш що… А знаєш що, іди до біса.
Карла повернулася і побігла сходами вниз.
Олена незворушно стояла на сходах і проводжала колишню подругу очима.
Ззаду підійшов Остап.
- Олено, я шокований, - промовив він. – Звідки в тебе така інформація? Я все життя думав, що замок збудував граф Ризький. Я, звичайно, читав теорію Годецького, але не знав, що її хоч хтось підтвердив. Коли її підтвердили?
- А-а-а, - махнула рукою Олена. – Вчора…
- Лише вчора? – засміявся Остап.
- Ага. У нас в інституті була конференція. Там про це говорили.
Олена і Остап зайшли назад у зал.
В залі був якийсь надто піднятий настрій. Всі якось надто емоційно щось обговорювали. А посеред зали стояла Емма і обнімку зі Станіславом.
- Що сталося? – запитав Остап.
- Не знаю, - знизала плечима Олена. – Але ми явно щось пропустили.
260
- Треба в когось спитати.
Остап підійшов до столу і побачив у натовпі Влада.
- Влад! – промовив він, подаючи руку.
- Остапе, друже, привіт. Як твої справи?
- Нормально все… Нормально.
- Пішли он там сядемо, поговоримо.
Остап і Влад пішли до вікна, де було не так людяно.
- Що сталось? Чого такі всі емоційні?
- А ти не чув? – засміявся Влад. – Емма та Станіслав оголосили про свої заручини. Навіть, назвали дату весілля. Ти не знав?
- Та знав, - сумно відповів Остап. – Сьогодні дізнався…
- І як ти? Тримаєшся?
- Як бачиш, тримаюсь. Ти як?
- А що я? – засміявся Влад. – Я ні на що і не сподівався.
- Добре тобі…
- А ти сподівався? – запитав з сарказмом Влад.
Остап посміхнувся.
- Знаєш, - промовив він, - я весь час чогось боявся. Може, спричинити їй біль, а може, серйозних відносин. Емма не така дівчина, з якою можна покрутити два дні і забути. Ми не були разом, але вона щодня була поруч зі мною. Вона була розчарована у всіх чоловіках і, може, це трохи егоїстично, та мене це влаштовувало. А зараз вона з іншим. І я… Я просто не знаю, що мені робити. Я точно впевнений, у мене був шанс. Був. Я ним не скористався. Я тепер спати не можу через свої ревнощі. А тепер ще й весілля. Як мені жити тепер без неї? Я не знаю.
- Може, у тебе і не було шансу, - промовив Влад. – Може, тобі лише так здавалося. Люди часто видають бажане за дійсне.
- Мені здається, був, - промовив Остап. – Хоча, може, це, дійсно, лише бажане. Принаймні, ворожка говорила Еммі, що я маю зробити її щасливою.
- Знову та ворожка, - засміявся Влад. – Складається враження, що ви всі живете за її законами.
- Смішно? – перепитав Остап. – А мені не дуже.
- Та чого ти, я жартую, - штовхнувши Остапа по плечу, дружньо промовив Влад. – Що саме вона сказала?
- Ти ж не віриш!
- Та кажи вже.
Остап зітхнув.
- Коли ми з Еммою прийшли до неї, і більше в тій квартирі нікого не було, ворожка сказала Еммі, що її щастя знаходиться в декількох кроках. Декілька метрів, розумієш? А окрім мене, там більше нікого не було.
- Оце так…
- Не було, кажу тобі. І графа теж не було ніякого, - ображено завершив Остап.
- Навіть, не знаю, що сказати. Є дві версії.
- Кажи.
- Перша. Може, та ворожка - брехуха. Побачила, що ви разом прийшли і вирішила, що вам добре буде разом. Бо, навіть, і без ворожіння видно, що ти по Еммі сохнеш. От і наворожила таке Еммі.
- Та навряд.
- Чого?
- Вона не брехуха. Дійсно, добре ворожить. До того ж, вона Емму добре знає, і, навряд би, назвала мене щастям для Емми просто так.
- Ну тоді… Тоді, може, вона мала на увазі зовсім інше.
- Що? – не зрозумів Остап.
261
- Ну-у-у. Ти в Емму закоханий і думаєш лише про кохання. А може, щастя Емми не в коханні полягає. Може, їй для щастя щось інше потрібне. Кохання, звичайно, теж. Але може, чогось вона хоче більше.
- Чого?
- Звідки ж мені знати, я ж не психолог. Думай. Може, щось таке, що можеш дати їй лише ти.
- Було б непогано, - посміхнувся Остап. – Щоб міг дати лише я.
Двері в зал відчинилися і в зал різкою помітною ходою знову увійшла Карла.
Вона пройшла крізь веселий натовп людей, які пили шампанське, і мирно спілкувалися і підійшла до Емми. Схопивши Емму за руку, вона потягнула її в кабінет.
- Ти нормальна? – ледь встигаючи на високих підборах, обурилась Емма
Карла зачинила за собою двері кабінету і голосно промовила:
- Я хочу, щоб в першу археологічну групу міг потрапити будь-який талановитий студент, а не лише друзі Ренати та Олени.
- А я хочу, щоб на марсі жили зелені чоловічки, і щоб, нарешті, телепузики та пакемони об‟єднались, - спокійно відповіла Емма.
- Серйозні бажання, як для громадського діяча і директора музею, - іронічно промовила Карла.
- Які вже є, - посміхнулась Емма.
- Першу археологічну групу мають представляти найсильніші студенти міста. Для того, щоб у тих, хто ще навчається, був стимул вчитися. Щоб вони вірили, що все вирішують знання, а не зв‟язки та знайомства.
- Перша археологічна група – це добре складена команда, в якій кожна людина відіграє важливу роль.
- А як же я? Еммо! Як же мої знання? Куди мені їх подіти? Як же Максим? Як же інші студенти? Олена ніколи б не потрапила в першу археологічну групу, якби не знайомство з тобою. Погодься! А тепер, подивись, скільки користі вона принесла місту своїми знаннями, уміннями. А таких, як вона, набагато більше. Дай їм шанс. Серед усього списку археологів першої групи можна відмітити лише Яну, Пилипа, Катерину… І все… А хто ще там є? Еммо. Нікого. Просто люди? Чим вони заслужили таку честь працювати в музеї, у замку, в місці, де я мріяла працювати все своє життя. А в мене такого шансу немає? Тому що я перейшла дорогу вашому другові і впала в немилість Вашій графині і всьому її оточенню.
- «Перейшла дорогу вашому другові» - це так тепер називається те, що ти вкрала його роботу і не вписала його ім‟я на захисті. Карло, а тепер скажи, де був би Остап після цього, якби не Ліна? Якби вона не прийшла на захист і не відстояла його знання, не повідомила усім, що він зробив набагато більше, ніж ти та Максим разом узяті. Чому ж ти тоді не думала про його знання, про його внесок у вашу роботу? А зараз ти - поважний борець за справедливість. Знаєш, Карло, я дуже рада, що життя припнуло тебе до стіни так, що ти, нарешті, задумалась про справедливість, про знання. Я за тебе рада. Але не думай, що через це я танцюватиму під твою сопілку. Я сама знаю, що мені робити, а що ні. Я всього досягла сама, без твоєї допомоги. Може, і ти якось обійдешся без моєї.
- Хіба ж це можливо, - пробубоніла Карла. – Ти ж дихати в цьому місті не даєш.
Карла розвернулася до дверей, пройшла кілька кроків і обернулась. Емма мовчала. Зрозумівши, що Емма більше нічого говорити не збиралася, Карла з усієї сили гримнула дверима.
Емма сіла за свій робочий стіл і задумливо подивилася на календар. У двері хтось постукав. Емма ніяк не зреагувала. Двері відчинилися і в кабінет зайшов Дмитро.
- Привіт, - тихо промовив він.
Емма нічого не відповіла. Лише махнула головою, показуючи, щоб Дмитро заходив і сідав.
Дмитро підійшов до Емми.
262
- Ну що, красунечко! Вітаю! – промовив з посмішкою він. – Хоч у нас з тобою відносини і не фонтан, звичайно. Але все ж, прийми мої щирі вітання. Радий за тебе та твого і графа. Може, тепер ти, нарешті, вгамуєшся і припиниш настроювати своїх подруг проти всіх чоловіків у світі, - пожартував Дмитро.
- Слухай, 323!
- 1: 0 в мою користь, - промовив Дмитро.
- Може, без жартів обійдемося сьогодні. Сідай. Хочеш чаю? – запропонувала Емма.
- Та ні, шампанського напився вже.
- А-а-а, то ти п‟яний, - пожартувала Емма. – Зрозуміло, чого прийшов. Якби тверезий був, то не наважився б.
- Приймається, - засміявся Дмитро. – 1:1.
Він сів навпроти Емми за стіл, взяв ручку і почав крутити її у руках.
- Нерви? – засміялась Емма.
- Не зрозумів. Чому?
- Ну люди, в яких нерви не в порядку, весь час щось крутять у руках, - пояснила Емма.
- Та ну, маячня це все. Просто звичка така.
- Ти мені нагадав одну людину. Яку я дуже люблю… І за якою дуже сумую.
- Кого? Ліну?
- Так, - посміхнулась Емма. – Звідки ти знаєш?
- Не знаю, чогось так подумав.
- Вона теж весь час крутила ручку в руках… І ковпачок жувала… Всі ковпачки мені погризла. Жоден на ручку тепер не налізає. Дивись.
Емма взяла в руки стаканчик з ручками і перевернула. З нього повипадали деформовані ковпачки.
- Весело. Де вона ділася?
- У замку, - посміхнулась Емма.
Дмитро відвернув лице, ховаючи посмішку.
- Не віриш?
- Ні, вірю, - промовив Дмитро. – Просто це все так дивно… Так цікаво. Зникла у замку – і все. А докази де?
- Ми знайшли сережку за стіною, яку вона в той вечір одягала. За ту стіну ніяк добратися не можна було. Але ж кому ти це поясниш. В нашому світі немає місця незрозумілим речам. Все має бути науково, правильно.
- Може, це й на краще. Я б, взагалі, не повірив, якби мені не Ганна це розповіла. Якби хтось інший – точно б вирішив, що людина не при своєму розумі.
- Я вірю, що Ліна щаслива. Розум підказує мені, що треба щось робити, шукати її. А серце – спокійне, уявляєш. Вона колись сказала, що коли розгадає таємницю, то стане щасливою. Мабуть, вона вже щаслива.
Дмитро нічого не відповів. Він встав і підійшов до картини на стіні.
- Як твоя секретар? – запитав Дмитро.
- Вже народила. Позавчора. Хлопчика. Треба послати їй квіти, але я не можу цього зробити, бо в мене немає секретаря.
Дмитро засміявся.
- Тобі треба послати секретарю квіти, але у тебе немає секретаря, щоб їх послати, - повторив він.
- Ага. Так і є.
- Знайди нового секретаря. Чи в тебе немає секретаря, який буде шукати тобі нового секретаря?
Емма засміялась.
- Візьми секретарем Ганну, - раптом промовив Дмитро.
- Що?
- Я серйозно. Модельний бізнес не для неї. А от помічник з неї був би хороший.
- А чого ж вона сама не прийшла?
263
- Ти ж знаєш Ганну. Вона ж сама ніколи не попросить. Вона надто скромна та сором‟язлива. Сказала, що якби Емма хотіла, то вже б запропонувала.
- Неймовірно.
- Вона вже хотіла було тебе попросити, щоб ти її взяла на роботу. Тільки наважилась, аж тут Марта з Іриною. А коли з Іриною так погано все вирішилось – вона тепер боїться.
- Добре, я її візьму на роботу. Із задоволенням.
Був вечір.
Граф стояв у величезній бібліотеці. Перед ним лежала розвернута книга, написана латинською. Це була одна з небагатьох робіт Миколи Коперника «Про обертання небесних сфер»
- Що так захоплено читаєте, графе? Знову фантастика?
Граф нічого не відповів.
Венецій підійшов і перегорнув декілька сторінок.
- Чому знову? – нарешті, проговорив Олександр. – Я мало що пам‟ятаю з того, що читав раніше. Мені здається, що я бачу цю книгу уперше.
- Коперник? – побачивши книгу, задумливо промовив Венецій. – Я не дуже схильний до його теорії. Скоріше моя думка більш подібна з Птоломеєм. Я думаю, земля нерухома, і знаходиться у центрі світу.
- Ідея гарна, згоден. Та чомусь Коперник ближчий мені. Хоча і важко збагнути, як земля може рухатися навколо Сонця.
- Це нісенітниці, мій графе, - засміявся Венецій. – Я щоранку бачу Сонце. Воно сходить над горизонтом. І щовечора я прощаюся з ним, спостерігаючи, як воно повільно рухається вниз. Невже я повірю у ту маячню, що воно нерухоме?
Граф мовчки посміхнувся.
Венецій зручно вмостився на м‟якому кріслі навпроти графа.
- Ви не в настрої сьогодні вести зі мною бесіду? Зазвичай, переконати вас у чомусь дуже важко, - посміхнувся він.
- Невже? Я готовий сперечатися на цю тему, вона дуже цікавить мене, але тільки не сьогодні. Я сьогодні віддалений від науки, наче десь літаю.
Венецій встав і повільно підійшов до графа.
- Ви багато мене навчили, - раптом промовив він. – І читати, і писати, і бачити схід. А ще ви вчили мене геометрії, фізиці… Особливо, мене тягнуло до астрономії. І ви не лишилися байдужим до мого захоплення. Ви дали мені всі знання, які тільки є в моїй голові. Все, про що я зараз думаю, всі думки, які виникають в моїй голові, якщо вони хоча б на долю розумні – то це завдяки вам. Та це не все… Ще ви навчили мене філософії та психології. Я почав розбиратися в людях, і в першу чергу, вивчив вас. Мене не обманеш. Читаючи свої книжки, заглибившись у фантастичні твори про рух планет, ви лише намагаєтесь втекти від реальності,.
- Але погодьтесь, щось у цьому є, - посміхнувся граф.
- Я впевнений, - продовжив Венецій, - що ваша голова зараз забита зовсім не тим. Ви думаєте про ту дівчину з лісу.
- Думаю, - зітхнув граф. – І нічого не можу з собою зробити.
- Я згадав її, графе, - раптом промовив Венецій.
Граф різко повернувся до Венеція.
- Згадав? – нервово перепитав граф. – Хто вона?
- Ми бачили її того ранку, останнього вашого ранку. Ми зустріли її у лісі, говорили з нею, а потім проводжали до села. Здається мені, тепер я здогадуюся, куди саме поїхали ви тієї ночі, коли потонули в озері. Ви поїхали її шукати, - зітхнув Венецій. – Я пам‟ятаю, чим ця дівчина так вразила ваше серце.
- Справді? – зрадів граф. – І чим?
- Вона розумна… Надзвичайно розумна. Вас вражали її думки про сонце, про планети. Вона говорила про філософію і геометрію. Після того, як ми провели її до
264
села, ви сказали мені, що це найрозумніша людина з якою ви коли-небудь тільки спілкувалися, - сумно промовив Венецій.
- Мабуть, з моєї сторони було необачно сказати це саме тобі, Венецію, - спробував виправдатись граф. – Венецію, твої думки теж заслуговують величезної уваги.
- Що ви, графе, - заперечив Венецій. – Я не образився!
- Ні?
- Анітрохи… Моя невисока оцінка самого себе дозволяє мені визнавати, що є люди розумніші за мене. Я вчив науку з ваших вуст, але ніколи в житті я не дивився на речі так, як ця селянка.
Граф посміхнувся.
- І графе, не сприйміть за образу, - іронічно промовив Венецій. – Та ця дівчина складає конкуренцію і вам та вашим знанням. Наприклад, я не впевнений, що погодився б в той момент саме з вашими думками. Її думки більш чіткіші, виваженіше. Вона уміє примусити, щоб її слухали, і щоб погоджувалися.
- Ах ти ж підлий зрадник! – жартуючи, промовив граф.
Венецій засміявся.
- Хоча в дечому я не згоден з вами обома, - продовжив Венецій. – Бо все ж в мою голову ніяк не може поміститися те, як земля може обертатися, а сонце – стояти на місці.
- Вона теж так думає? – натхненно перепитав Олександр.
- Так… Шкода, що ви нічого не пам‟ятаєте з тієї розмови.
- Так… Шкода, - махнув головою Олександр. - Це вона. Це та дівчина з моїх снів. Я щоночі бачив її весь цей час. Ті очі, те волосся, ті сніжинки. Це вона. Венецію, тепер я знаю, що таке кохання. Я готовий на край світу бігти за нею, лише б тільки бачити її. Вона вкрала моє серце.
- Може, вона, дійсно, ворожка.
- Я не знаю, - знизав плечима Олександр. – Та мені байдуже. Вона в мені, в моєму серці. Щохвилини думаю про неї. Ще раз, ще хоч би раз її побачити, взяти її за руку. І я б тоді нікуди її не відпустив.
- Мій графе, графе! Вас наповнює таке світле почуття! Таке кохання! Що ж вас стримує?
Граф повернувся до Венеція і подивився на нього очима, повними розгубленості.
- У мене є дружина! – вдарив він кулаком по столу. – І я їй дав присягу на вірність. На те, що любитиму її вічно.
- Але ж цю присягу ви все одно вже порушили. Ви ж не кохаєте її, ви кохаєте іншу.
- Я присягнув, - прошепотів граф. – І вже нічого з цим не можу зробити. Моє слово міцне, як той камінь, на якому ця присяга була зроблена. І я стримаю свою обіцянку, принаймні, сам для себе. Я не кину Яву, і буду з нею завжди, як і пообіцяв.
Венецій замовчав.
Граф знервовано почав гортати книгу.
- Можливо, ви дійсно праві, любий графе, - раптом промовив Венецій.
- В чому?
- Коли ви давали обітницю дружині, ви робили це від щирого серця, обдумано, обмислено. А ця незнайомка – лише мимобіжне почуття. Воно мине за місяць… І ви, навіть, не згадаєте її. До того ж…
- Що? – не зрозумів граф. – Кажи…
- Можливо, не варто це казати.
- Кажи! – наказав Олександр.
- Я лиш хотів ще раз захистити вашу дружину, хоча вона і так у вас, як янгол, і навряд, їй потрібен мій захист. Просто я подумав, що ви в першу чергу багатій, знатна особа, ви - граф.
- І що?
265
- Я думаю, не одна селянка мріяла б опинитися на місці вашої дружини і забезпечити своїм дітям безтурботне майбутнє. Але не забувайте, коли Ява виходила за вас, вона не знала, що ви граф. Вона думала, що ви простий селянин, навіть, без власної хати. І тим не менш, це не змінило її рішення одружитися з вами. Вона любила вас за вашу вдачу, за характер, за доброту. А не за маєтки і гроші. Вона розгледіла у вас Людину, навіть, у брудному малярському одязі. Значить, кохала. Кохала по-справжньому.
- Мабуть, - знизав плечима граф.
- А що у тої незнайомки за душею? Хто його знає, - продовжив Венецій. - Чи взаємне буде те кохання, чи може, вона просто зазіхнула на статус графині. Адже при зустрічі вона пізнала вас. До того ж, не забувайте, що через цю незнайомку у вас вже були проблеми. Ви ледь не загинули на тому озері. Добре, що вас врятували добрі люди.
До бібліотеки увійшла Ява. Вона буда одягнута у довгу сукню. Тугий зелений корсет, який йшов від середини плечей до поясу, був зроблений вишуканими рельєфними швами, які плавно сходилися в одну точку, імітуючи клин. Зверху дівчина накинула прозору шаль, обшиту золотими нитками.
Венецій окинув Яву оком і, вставши з крісла, попрямував до неї.
- З вашого дозволу, мені вже час, - поцілувавши дівчині руку, швидко відкланявся Венецій.
Олександр мовчки подивився вслід своєму єдиному другові.
Ява повільно підійшла до столу.
- Що ти читаєш? – сумно поглянула вона у книгу, де були лише незнайомі знаки та букви.
- Це робота видатного Коперника, він пише про небо, - якнайпростіше намагався пояснити граф дружині, щоб їй було зрозуміло.
- Про небо? – гортаючи сторінки у пошуках картинок з небом, перепитала дівчина – І що ж тут написано?
- Він запропонував теорію, що земля рухається, обертається навколо себе. Цим пояснюється зміна дня і ночі. А сонце нерухоме…
- Хіба таке можливо? – перепитала Ява.
- Можливо, - відповів Олександр. – Сонце знаходиться у центрі Всесвіту, а земля описує коло сама навколо себе, повертаючись до сонця то однією стороною, то іншою. В залежності від цього на даній частині планети або день, якщо земля повернута до сонця, або ніч, якщо земля повернута іншим боком.
- Нісенітниці, - голосно засміялася Ява. – Такого бути не може. Якби земля оберталася, всі люди попадали б з неї при першому оберті.
Граф нічого не відповів.
Ява повільно пройшла по кімнаті.
- Я тут лише день, а мені вже здається, що я прожила тут усе життя, - прошепотіла Ява. – Мені тут так добре! Я просто найщасливіша в усьому світі…
Граф нічого не відповів, продовжуючи гортати книгу.
- Я знайшла в останній кімнаті величезну скриню, - кружачись навколо себе, промовила Ява. – Там було багато суконь, прикрас… У мене зроду віку не було стільки суконь.
- Тепер є, - промовив граф.
Ява посміхнулась.
- Знаєш, - продовжила вона. – Насправді, половину з того, що я бачу в цьому замку - не розумію. Я не розуміюся на філософських речах. Я не така красномовна, як твій Венецій, і не розумію, навіть, половини з того, що він говорить. Я не розумію, навіщо в стінах ті страшні звірі, нічого не розумію в тих картинах. Але я така щаслива тут, з тобою…
- Я радий, - впевнено відповів Олександр.
Ява посміхнулася.
266
- Ти знаєш, ця сукня – це єдине, що налізло на мене, - продовжувала кружитись Ява. - Твоя мати, мабуть, була витончена, струнка, як богиня. А на мене всі ці корсети тиснуть. І через них мені важко дихати.
Граф зітхнув.
- Але я, все одно, щаслива, - продовжила Ява. – Найщасливіша в світі.
- Я радий…
- А ти? Ти щасливий? – підбігши до коханого, запитала Ява.
- Я? – зніяковіло перепитав граф, не знаючи, що відповісти. – Я теж щасливий. Я мріяв зробити тебе щасливою. І радий, що мені це вдалося.
- Але ж я бачу, що тебе щось мучить. Скажи мені, що?
Граф нічого не відповів.
Ява сумно відійшла в сторону і сіла навпроти.
- Це через ту зеленооку красуню? Ти ніяк не можеш викинути її з голови?
Граф обернувся і поглянув на дружину.
Вона сиділа посеред зали в зеленій сукні, яка ледь налізла на її тіло. Світлі коси неохайними локонами спадали на плечі. Її нижня губа надулася від образи, і від цього пухкі щічки здавалися ще більшими. Товстими пальчиками вона нервово перебирала обідок свого рукава. Хіба ж такою б мала бути графиня?
Господи, що він віддав би, щоб це плаття одягла на своє струнке тіло зеленоока красуня з довгим каштановим волоссям… Щоб вона сіла на цей дерев‟яний стілець, говорила з ним про планети, обертання землі, про зорі… Вони би сперечалися день і ніч про вчення Коперника та Птолемея, дивилися б на зорі і вигадували нові теорії… Вони ж просто створені один для одного… На місці його дружини мала б бути та зеленоока дівчина… Але все це так складно… Як пояснити це Яві? Єдиній жінці, яка була з ним і в багатстві і в бідності, і в щасті і в горі. Вона не кинула його, навіть, тоді, коли він помер. Доглядала його. А де була в цей час та зеленоока красуня? Де? В той час, коли Ява босоніж ходила лісом і збирала для нього цілющі трави, коли поїла його мертвого цілющою травою… Де вона була, коли була так потрібна йому?
Граф зупинився посеред кімнати. Він, впевнено глянув на свою дружину і глухим голосом відповів:
- Ні!
Очі Яви заблищали, та вона продовжувала незворушно сидіти на стільці.
- Я не думаю про зеленооку красуню, - продовжив граф. - І вже давно викинув її зі свої голови. Для мене красуня – лише ти.
Ява радісно підбігла до свого коханого і міцно обійняла його. Граф взяв дівчину за руку.
- А чому ж ти тоді такий сумний? Що тебе турбує?
Граф опустив очі, намагаючись не видати того, на скільки йому важко на душі.
- Я просто хочу все згадати, - прошепотів він. – Я хочу згадати, чим я жив до цього, що мене цікавило… Хто був моїм другом, а хто ворогом. Мені важко жити порожнім життям.
Ява відійшла від графа і задумалась.
- Я тобі допоможу, - промовила вона. – На цей раз ти точно згадаєш усе.
Було близько дванадцятої ночі. Народ продовжував веселитися. Грала музика. Емма ледь совала ногами на своїх величезних підборах.
- Еммо, роззувайся, - пожартувала Олена. – Вже всі побачили, які в тебе гарні черевики. Але всі так напилися, що навряд, завтра хтось згадає, що під кінець вечора ти ходила боса.
- Ага, - махнула головою Емма. – Якщо я роззуюся, то всі точно запам‟ятають, що під кінець вечора я ходила з червоними розпухлими ногами.
- Та сідай вже, - посунувшись вбік, промовила Олена.
Емма сіла.
- Де твій граф?
267
- О-о-о, він вже не знає, де сховатися від журналістів. Завтра ми будемо на обкладинках всіх журналів. Він – красунчик, і я – зі своїми розпухлими ногами.
- Ну нічого, - пожартував Остап. – Напишуть, що Емма Красовська поправилася трохи. Ніжки розтовстіли.
Всі засміялися.
- Та іди ти! – промовила Емма. – Я так втомилася. До речі, Олено, завтра нарада. На дев‟ять ранку.
- На дев‟ять? – крикнула Олена. – Ти при своєму розумі. Давай хоч на десять.
- Ні, на дев‟ять. Роботи багато.
- Трудоголічка, - прошепотіла під ніс Олена.
- Ой, хто б казав, - засміявся Остап. – Сама по ночах книжки зубрила.
- А я б прийшла і на вісім, - сумно промовила Ганна. – Тільки в мене роботи нема. Нікому не потрібна модель-невдаха.
- Ганно, а хіба я не пропонувала тобі посаду свого помічника? – запитала Емма.
Ганна здивовано поглянула на подругу
- Ні…
- Значить, забула. Добре, тоді пропоную.
Ганна підбігла до Емми і накинулася їй на шию.
- Ура, Еммо, дякую! – крикнула вона.
- Я беру тебе на випробний термін, - промовила Емма. – У мене все чесно і ніякого блату не буде.
- І що мені треба зробити? – злякано запитала Ганна.
- Я дам тобі завдання, а до завтрашнього ранку ти маєш його підготувати. Нараду проводити будеш ти.
- Нічого собі, поталанило з подругою, - жартуючи, промовив Дмитро.
- А що? Все правильно, - погодився Остап. – Так і має бути.
Ява та Олександр повільно їхали на конях, повертаючи у саму гущу лісу.
- Треба лишити тут коней, далі вони не пройдуть, - промовила Ява.
Олександр зліз з коня і допоміг Яві.
- Я прив‟яжу, - промовила вона.
Граф невпевнено подивився на зарослі та переплетені гіллям кущі.
- Ти впевнена, що нам саме сюди?
- Звичайно, - засміялася Ява. – Ліс – це мій рідний дім, хіба могла я переплутати?
- Розкажи, що ми шукаємо.
Ява пішла у самісіньку гущу, міцно тримаючи Олександра за руку.
- Обережно, тут багато гілок, - промовила дівчина, нахиляючись.
Олександр також пригнувся.
- Знаєш, за давніми повір‟ями, - промовила дівчина, - на Пасху на болотах розквітає чарівна квітка – бабин мак. Вона має цілющі властивості, якщо її зірвати саме в цей день. Саме тому, минулої весни я пішла на болота у її пошуках. Для того, щоб зірвати її та приготувати для тебе цілющий напій. Мене засмоктало болото, та квітку все ж я встигла зірвати. Коли я ішла, то моя хустина зачепилася за гілку та впала на землю. На неї я і кинула квітку, коли зірвала.
- Вона, мабуть, засохла, - сумно промовив граф.
- Ні, вона не засохне, - впевнено відповіла дівчина. - Вона чарівна… Головне, щоб її ніхто не знайшов до нас… Бо може використати не на добрі справи, а на лихо.
Ява і Олександр, міцно тримаючись за руки, вийшли до великого болота.
- А ми не загуснемо в болоті? – невпевнено запитав граф, прибираючи гілку, яка цілилася йому прямо в око.
- Зараз болото трохи замерзло. Але все ж сподіватися, що воно зовсім крижане, не варто. Тому обережно.
Ява пробралася крізь сухі гілки та вийшла на невеличку галявинку, яка покрилася повсюди сухими коричневими чагарниками..
268
- Тут починається болото, - промовила Ява. – Тут обережно. За цю межу не заходь, там сама глиб.
- Де має бути ця квітка?
- Треба шукати під снігом. Вона має бути біля сірої хустини, або десь неподалік, якщо її віднесло вітром.
- Добре, - присівши навколішки, промовив граф. – Я шукатиму ось тут.
Граф почав розгрібати сніг руками, намагаючись нащупати під снігом та старим осіннім листям пухку хустину.
Ява, тримаючись за віття та стовбури дерев, пробралася трохи далі по мерзлому болоту і підійшла до стовбура товстого дерева.
- Дивись, он вона! – викрикнула раптом дівчина.
Граф піднявся і швидко підбіг до лінії, на яку вказала Ява.
- Далі не біжи, - зупинила його Ява. – Візьми палку, і передай її сюди мені, а я спробую зачепити хустину.
Граф швидко відламав суху довгу гілку і потягнувся до Яви. Однією ногою ставши на болото, і рукою тримаючись за стовбур дерева, дівчина потяглася до гілки.
- Я тримаю, пускай, - вхопивши за кінець гілки, промовила Ява.
Вона міцно вхопила сухе деревце і, майстерно зачепивши хустину іншим кінцем, присунула її ближче до себе. Хустина легко підділася. Дівчина повторила це іще раз. Аж раптом хустина одним кінцем зачепилася за випукле з болота втоплене дерево.
- Давай я виламаю більшу гілку, - крикнув граф.
- Ні, не треба, - промовила Ява.
Опустивши другу ногу на болото, Ява зробила кілька кроків і відчепила від дерева свою хустину.
- Як ти тримаєшся на болоті? – вражено запитав граф.
- Воно замерзло, - знизала плечима Ява, розвертаючи хустину. – Дивись, квітка тут.
Дівчина, обережно тримаючи квітку, завернуту в хустину, пройшла назад до дерева, за яке трималася, і тією ж доріжкою повернулася до кущів.
- Дивись, яка вона гарна, - прошепотіла Ява. – Хусточка неначе захищала її.
- І справді, чарівна квітка, - погодився граф. – Тільки трохи підсохла, але не замерзла. Дивно.
- Ходімо.
Аж раптом тріснула гілка. Ява насторожено озирнулася у боки. На тонкій стежині, між деревами стояла баба Варвара.
- О Господи, - почала хреститися Ява. – А щоб їй…
- Що несеш, дитино моя!
- Хустину загубила, - тремтячим голоском відповіла Ява, притискаючи квітку до своїх грудей. – Тепер віднайшла.
- Покажи, - скрипучим голосом наказала баба.
- Нащо тобі, бабо, моя хустина? Звичайна собі хустина. Тітка Віра подарувала на іменини.
- Віддавай квітку! – промовила Варвара.
- Не віддам, - захитала головою Ява.
- Віддавай, - повторила баба.
- Не віддам! – крикнула Ява, притискаючи квітку. – Тобі вона для чаклунства треба, а мені для лікування людини. Не віддам.
- Віддай, бо прокляну!
- Бабусю, - встрів у розмову граф. – Пробачте, та нам ця квітка, дійсно, дуже потрібна. Вона мені потрібна. Для лікування. Не зачіпайте, будь-ласка, Яву.
- Не допоможе тобі ця квітка при твоєму горі, - пробурмотіла баба під ніс. - До мене прийди – я тобі усе розкажу. Води чарівної дам – усе згадаєш.
- Не слухай її, - крикнула Ява. – Вона - відьма.
269
- Знаю я, що на Пасху ця квітка зірвана, - продовжила баба. - Хотіла я, щоб ти її додому не донесла. Ти її і не донесла. Мені ця квітка спокою не давала. А ти за нею повернулася. І цього разу додому не дійдеш.
- Дійду, дійду, дійду! – крикнула Ява, хрестячись. – Дійду. Це ти на мене, стара відьма, болото своє наслала, щоб поглинуло мене. Та не вийде в тебе нічого. Я дійду!
Баба закрила очі і почала повторювати про себе якісь слова, склавши руки біля грудей.
- Біжимо, - крикнула Ява, і схопивши Олександра за руку потягла за собою.
Що є сили помчали вони крізь непролазні хащі. Гілки чіплялися за їх одяг, наче спеціально хотіли затримати їх чим довше. Вітер дув просто в лице. Граф біг попереду, міцно тримаючи Яву за руку.
- Он наші коні! – крикнув він.
Ява та Олександр вскочили на коней і стрілою помчали у замок.
Був ранок. В кабінеті у Емми зібралися Остап, Олена та Ганна.
- Я так хвилююся, - промовила Ганна. – Це моя перша нарада.
- Та чого ти хвилюєшся? Всі свої, - промовив Остап.
- Від цього залежить, чи візьме мене Емма на роботу.
- Та візьме, куди дінеться.
- Я підготувала доповідь, і вже, навіть, розповіла її Дмитрові, - промовила Ганна. - П‟ять разів.
Остап та Олена засміялись.
- Я думаю, тепер твій Дмитро «полюбить» нашу Еммочку ще більше.
- Та ні, - промовила Ганна. – Здається, він за мене радий. Я тільки не можу зрозуміти, чому Емма мені запропонувала це місце. Я ж така нездара. Ніколи нічого не могла організувати.
- Може, Емма побачила в тобі прихований потенціал.
- Привіт, любі мої!
В кабінет Емми зайшла Рената.
- О-о-о, Рената! Як відпочивалося?
- Ви собі і не уявляєте, як там добре на тому морі!
- Емму вже бачила?
- Так, бачила. Вона в залі, говорить по телефону. Зараз прийде.
- Ну що ж, сідаємо.
В кабінет зайшла Емма. Вона гордо пройшла по кабінету і сіла на головне місце.
- Добрий день усім, - промовила вона. – Рената, ще раз скажу, що дуже рада тебе бачити.
- Я тебе теж, Еммо.
- Отож, почнемо. Перше, що хочу зробити – це запропонувати Олені посаду керівника першої археологічної групи, оскільки, вважаю, що вона заслужила це місце своїм талантом. Я думаю, вона – чудовий приклад для студентів-археологів. Це саме та людина, яка може стати прикладом для інших студентів.
Очі Олени заблищали. Вона злякано подивилася на Ренату, але все одно не змогла приховати своєї радості.
- У когось є заперечення? – запитала Емма, побачивши здивовані очі усіх.
- У мене немає!!! – весело промовила Олена.
Всі інші мовчали.
- Для тих, у кого вони можуть з‟явитися, повідомлю, що всі мої рішення узгоджені з мером та головою обласної ради. Тому, думаю, що заперечення ні в кого не виникнуть. Отож, рішення прийнято.
Рената опустила очі.
- Щодо Ренати, - продовжила Емма. – Я думаю, що ця людина, яка пропрацювала в археологічній групі так довго, заслужила на підвищення. І тому, я пропоную Ренаті посаду зам директора музею.
270
- Мені? – зраділа Рената. – Дякую. Еммо, нарешті, перше підвищення за стільки років.
Емма посміхнулась. Вона встала і повільно пройшлася до вікна. На вікні стояв великий зелений вазон. Емма спокійно взяла в руки чашку і почала лити у вазон воду. Всі в кімнаті уважно слідкували за її діями.
- Щодо інших, - спокійно продовжила Емма, продовжуючи лити воду, - то я звільняю всю археологічну групу.
- Що? – обурилась Рената. – Як це ти звільняєш мою археологічну групу?
- Ренато, це вже не твоя археологічна група, - промовила Емма. – Це студенти під керуванням Олени Карпової. І я їх усіх звільняю. Відтепер, всі студенти, які хочуть потрапити в археологічну групу – проходитимуть жорсткий відбір, тести, демонструватимуть свої знання, ідеї, доробки.
- Вони всі талановиті! Кожен по-своєму!
- Всі студенти талановиті, - промовила Емма. – Всі студенти світу. То, може, візьмемо усіх?
- Навіщо нам усі? У нас вже є група, - промовила Рената.
- Талановиті студенти, Ренато, не мають змоги потрапити до такої серйозної групи, як перша археологічна. Ця група спонсорується і підтримується мером. Ми живемо на державні кошти. І думаю, що ми маємо підтримувати статус Першої археологічної групи. Тут мають працювати кращі з кращих.
- І який буде відбір? – злісно запитала Рената.
- Я не знаю, - знизала плечима Емма. – Але Ганна знає.
Всі продивилися на Ганну.
Ганна різко встала. Вона діловито вийняла з папки листки і поклала копії своєї доповіді перед кожним.
- Почну з того, що, не зважаючи на мій не дуже тверезий вчорашній стан, я все ж підготувала те завдання, яке вчора мені дала Емма.
- Всім було важко, - посміхнулась Емма.
- Отож, - промовила Ганна. – Почнемо з того, що будь-яка людина незалежно від освіти має право брати участь у конкурсі. Звичайно, перш за все, ми забезпечимо інформацією про даний відбір інститути історії та археології. Але не треба забувати про засоби масової інформації. Думаю, слід вибрати декілька спеціалізованих газет нашого міста, для того щоб донести цю інформацію до людей. Зараз в групі п'ятнадцять чоловік. Думаю, цього достатньо. Щодо тестів, то вони будуть розроблятися археологами та істориками інших областей, для того щоб уникнути блату та попереднього ознайомлення конкурсантів з завданнями.
- Мені подобається, - промовила Емма.
- Імена розробників тестів та завдань у мене вже є. Задля повної чесності та справедливості під час конкурсів я не називатиму їх імена, тому що і у Ренати і у Олени думаю є фаворити, яких би вони хотіли побачити в групі. Тому цих людей я запропоную пізніше лише Еммі на одинці. І вона обере достойних кандидатів.
- Навіть, так? - махнула головою Рената.
- У суддів я пропоную взяти тих же людей, які розробляли тести, а також включити до складу Ренату та Олену. Одну із цих двох кандидатур пропоную взяти головою суддівської колегії. Для того, щоб уникнути суперечок, пропоную, або надати їм рівні права, або ж дати їм можливість вирішити самим.
- Нехай Оленочка буде, - махнула рукою Рената.
- Дякую, - посміхнулась Олена. – В принципі, можемо поділити це горде звання.
- Та, яка там різниця. Все одно, судитимемо разом.
- Продовжуй, - промовила Емма.
- Далі, коли ми отримаємо результати, можна зробити якесь урочисте нагородження, наприклад, в тому ж інституті археології. Сподіваюся, з залою Остап нам допоможе. Таким чином, ми зможемо привернути увагу інших студентів. У них
271
з‟явиться розуміння того, що не все у світі куплено, і що є можливість добитися чогось своїми знаннями.
- Мені подобається, - промовила Емма.
- Якщо не зважати на те, що всю мою команду, з якою я пропрацювала стільки часу, звільнили, то мені теж усе подобається, - промовила Рената.
- Ну-у-у, - посміхнулась Емма, - нехай твоя команда тепер доведе, що, дійсно, має право працювати у замку.
- В принципі, це все, - поклавши листки на стіл, промовила Ганна.
- Давайте поаплодуємо Ганні, - промовив Остап. – Вона - молодець.
Всі заплескали у долоні.
- Добре, мені час, - промовила Рената. – Мені сьогодні треба терміново в замок. Там мають сьогодні встановлювати картини, які привіз граф Станіслав. Дуже дорогі речі.
- Я знаю, іди, - промовила Емма. – Ганно, вітаю, ти офіційно прийнята на роботу. Можеш розпочинати. З чого ти почнеш?
- Зараз займуся рекламою, листівками. Відправлю інформацію про конкурс у всі вузи та коледжі.
- Добре. Треба допомога – звертайся.
- Так, треба. Мені потрібен кольоровий принтер.
- Піднімись на другий поверх. В кінці коридору.
- Це куди? Туди, в сторону зали?
- Я покажу, я знаю, де, - промовив Остап. – Пішли.
Остап та Ганна вийшли за двері кабінету.
- Ну, що скажеш? – посміхнулась Емма. – Як тобі мої нововведення?
- Як завжди, ідеально, неперевершено. Ти молодець, - захоплено відповіла Олена.
- Серйозно?
- Еммо, ти сумніваєшся? Ти все зробила в цьому житті правильно. Для мене ти, взагалі, ідеал. Те, що ти зробила в Подолищах… Я тобі така вдячна. Я іноді сідаю, думаю про те місце, про тих людей, і просто плачу. Я б нічого без тебе не зробила. Ніхто б ніколи не зібрав грошей на той закинутий госпіталь, ніхто б не освячував те місце і не будував там церков, якби не ти. Люди та мер не в церкву гроші вкладали, вони давали їх тобі. Бо вони просто дуже вірять тобі, люблять тебе, обожнюють. Їм для тебе не шкода. І замок… Все це завдяки тобі. А зараз цей конкурс для талановитих студентів. Я просто шокована.
- Чому?
- Я не вірю, що в нашому світі ще лишилося таке справедливе і добре серце.
- Ну-у-у, - посміхнулась Емма. – Навряд, добре. А от справедливе – то це точно.
Олена на хвилину замовчала.
- Знаєш, - продовжила вона. – Я не знаю, чому ти не графиня. Для мене ти – графиня. І не проблема, що в тебе не блакитна кров. Байдуже. Головне, те, що всередині, в душі. Я більше за все на світі хотіла б бути тобою. Ти розумна, вродлива, талановита, закохана. Я більше за все на світі заздрю тобі і більше за все на світі тебе люблю.
- Розумна, вродлива, талановита, закохана… Тільки не графиня, - сумно зітхнула Емма. – Якби я була графинею, я була б щасливіша.
- Хіба ж в цьому сенс, Еммо?
- Сенс! – впевнено відповіла Емма. – В цьому сенс. І якби у мене в цьому житті було одне-єдине бажання – я б зажадала стати графинею.
В кабінет зайшов Остап.
- Ну що там Ганна? – запитала Емма.
- Вона робить свої листівки на комп‟ютері. Сказала, що їй потрібно хвилин двадцять і попросила, щоб я підкинув її до університету археології.
- Ясно, - промовила Емма. – Тоді тримай ключі. Замкнеш офіс, бо мені треба їхати.
272
- Я теж тоді залишусь, - промовила Олена. – Теж поїду в університет, провідаю своїх викладачів.
- Ну добре, бувайте. Не забудьте офіс зачинити.
Емма вийшла за двері.
Остап підійшов до столу і сів на великий директорський стілець Емми.
- Зручно, мабуть, тут працювати, - промовив він, намагаючись його розгойдати.
- Ага, Емми в ньому і не видно. Мер, мабуть, навмисне такий стілець підібрав. Може, Ганні там якась допомога потрібна?
- Та ні, я питав, - заперечив Остап. – Вона, навпаки, попросила, щоб я її лишив. Сказала, на самоті краще працюється.
- І мені теж працюється краще на самоті.
- Це ми вже знаємо, - засміявся Остап. – Я пам‟ятаю, як ти усіх вигнала із замку.
Олена засміялася.
- Як тобі ідея Емми? – запитав Остап.
- Як завжди. Як і всі її ідеї. Чудово!
- Згоден. Все чесно. Але думаю, з таким розкладом я б не потраплю в археологічну групу.
- Ну, ти у нас - одноосібний володар ідеї досліджувати замок. Без тебе – ми нікуди.
- А про що ви з Еммою говорили? Здається, вона якась сумна пішла.
- Та так… Я сказала їй, що всі її ідеї чудові. Сказала, що для мене графиня саме вона. А вона, мабуть, через це засмутилась. Може, про Ліну згадала. А може, знаєш, дійсно, через те, що вона не графиня. Може, дійсно, якби вона була графинею – вона була б щасливіша.
- Щасливіша, - повторив Остап.
Він встав з Емминого крісла і підійшов до вікна.
- Тепер я тут посиджу, - промовила Олена і швидко всілася у велике директорське крісло. – Таке класне. Дуже зручне.
- Слухай, а ти могла би це зробити? – раптом запитав Остап.
- Що зробити? – не зрозуміла Олена.
- Точно! – раптом викрикнув Остап. – Олено, ти ж така розумна! Ти точно зможеш це зробити! Олено, я тебе так люблю.
Остап підбіг до Олени, схопив її за руку і почав тягнути. Його очі сяяли. Олена в нерозумінні дивилася на Остапа, як на божевільного, намагаючись видерти свою руку з його долонь.
- Остапе, хто тебе вкусив? Скажена собака? Що я маю зробити?
- Ти ж можеш, Олено, зможеш довести, що Карла у своїй роботі помилилася і що справжня графиня – це Емма.
- Як же я таке доведу? – задумалась Олена. – Я, навіть, не знаю… Навряд, це можливо…
- Олено, ти робиш такі чудеса! Ти кімнату знайшла, довела всім, що замок збудував не граф Ризький…
- Остапе, це не я довела, а Годецький.
- Байдуже! Олено, ти можеш, я знаю. Зроби це!
- Остапе… Ну ти й вигадав завданнячко, - похитала головою Олена. - Добре, я спробую…
- Дякую, Олено! Ти – найкраща!
- Але мені потрібна знову робота Карли.
- Вона ж у тебе.
- Ні, у мене лише та частина, де про структуру. А мені потрібна та, що про родовід.
- Сьогодні ж привезу тобі, - схвильовано промовив Остап.
- Бідна Карла, - посміхнулась Олена. – У неї єдиний розділ правдиво написаний, а ти хочеш, щоб я і його розкритикувала.
273
- Ну нічого, переживе твоя Карла, - засміявся Остап. – А уяви собі, що Карла дійсно помилилася. Вона ж могла помилитися, правда ж? Уяви, що справжня графиня – Емма.
- Та ну, припини, Остапе, це тобі так хочеться.
- А чому, ні?
- Ходімо краще до Ганни, щось вона там забарилася зі своїми листівками.
- А чому ні, Олено? Адже погодься, у Емми більше таких королівських закидів, ніж у Ліни. Карла така, що могла там щось наплутати і помилитися. Що скажеш, Олено.
- Навряд.
- Чому?
- Ну тому, Остапе, навряд. Мені здається, що все там правильно, хоча я не дуже прискіпливо читала той розділ. Але наскільки я змогла зрозуміти хід Карлиних думок, то вона права. Все там, Остапе, правильно. Тому можеш дуже не сподіватися, що щось вийде.
Місяць тому…
Графиня спустилася сходами вниз. При кожному, навіть, такому легкому і вишуканому кроці, як у графині, зі стін сипалися камені. Було темно. Та через перила, за які трималася Ліна, було видно кімнату. Вона була прикрашена мармуровим порталом та каміном. На стінах висіли три декоративні плафони, майстерно вирізьблені з дерева. Вишуканість інтер‟єру доповнювали старовинні рідкісні меблі. Посеред кімнати стояв великий довгий стіл, на якому палала свічка. На ньому лежали папери, чорнила, ручка з величезним пером. А біля самої свічки, у прямокутній скляній скриньці виблискував блакитний, як небо, камінець…
Ліна посміхнулася. Все справдилося. Тепер вона, дійсно, знайшла те, що шукала. Її чарівний камінець. Вона спустилася вниз. На стінах висіли родові картини її пращура, навколо столу розсипалися листи з якимись написами. Ліна обережно підняла з підлоги один папірець і уважно вчиталася у написане.
- Це ж мій роман! – захоплено проговорила вона. – Невже це можливо?
Ліна стала навколішки і почала швидко збирати всі листки, переглядаючи їх один за одним.
- Це про Яву, це про Венеція. Тут усе! – шепотіла Ліна. – Як він міг сюди потрапити?
- Це я його написав! – почувся чоловічий голос. - Я писав його усе життя…
Ліна встала з колін. Навпроти неї стояв граф. Справжній граф. Такий, як на картинах, такий як у книжках. Міцна статура, карі очі, злегка посивіле волосся. Бархатні штани, майже в обтяжку, застібалися на ґудзик під коліном. Камзол, розшитий золотими нитками, з полосою посередині, наглухо застібався під горлом. Ліні перехопило дихання.
Граф підійшов до столу і взяв зі скарбнички камінець.
- Візьми його, ти ж так довго на нього чекала!
Ліна потягнула руку до камінця, але раптово здригнулася.
- Коли я торкнуся, я повторю твою долю…
Граф посміхнувся.
- Так, повториш… Ти хочеш дізнатися, чи щасливий я тут? – замислено запитав граф, ніби сам у себе. - Я тут щасливий. Я, дійсно, щасливий. Хоча і знаю, що приречений навічно бути одиноким.
Він підійшов до неї ближче.
- І ти будеш щаслива. Це зовсім інший світ, не такий, як там. Там нещирість, брехня, фальшиві зізнання… Все, на що чекає там людина, але ніколи не отримає. Я там нічого не отримав. Я зробив правильний вибір, і лишився тут один, назавжди.
Граф простягнув Ліні руку.
274
- Пішли зі мною. Я чекав на тебе багато років. Я проведу тебе крізь світи, і ти зрозумієш, що таке щастя. Я покажу тобі всю історію, я покажу, як усе було насправді. Не вагайся, не думай. Просто іди за покликом серця. Бери в руки камінь.
Ліна невпевнено ступила вперед.
- Я вже ніколи не вернуся назад? – тривожно запитала вона.
- Ніколи, - посміхнувся граф. – І в тому твоє щастя.
Ліна ступила ще один крок. Граф обережно взяв її руку і поклав туди, блакитний, кольору неба, камінь.
- Тримай, тепер він твій, - прошепотів граф.
Ліна посміхнулася, стискаючи у руках коштовність, якою жила всі останні роки.
- Тепер пішли, я покажу тобі справжній замок, наш замок.
Граф торкнувся рукою стіни, і через декілька секунд вона розступилася. Ліна побачила величезний довгий коридор, який тягнувся метрів зо двісті з півночі на південь. Перше, що кидалося в очі – стеля. Вісь її зводу – ломана лінія, по кутах якої було встановлено декоративне каміння. За першими дверима із східної сторони вздовж коридору було розташовано зал графської варти, стіни якого було прикрашено гобеленами. Вздовж стін стояли величезні старовинні скрині. Двері з цієї зали вели у капелу, прикрашену вітражами. На стінах досі зберігалися написи, залишені ще у шістнадцятому сторіччі. Наступні двері вели у графські покої. Через відкриті двері було видно кахлеву піч високохудожньої роботи, крісла, оббиті шкірою, фламандські гобелени, а також безцінні картини на біблійну та історичну тематику. Біля стіни знаходилася шафа, інкрустована слоновою кісткою та перламутром. На стінах, оббитих тканиною, що імітувала тиснену шкіру, висіла картина – «Самсон, що розриває пащу левові».
Далі, минувши кухню, коридор вів до прямих сходів зі зводом, що були прикрашені різним замковим камінням, фігурками людей та різноманітних звірів, зображенням фруктів та квітів. Над сходами знаходилися двері. Вони були злегка відкриті і з тонкої щілини просвічувалися яскраві промені сонця. Сходи вели у сад.
Ліна зрозуміла, вона потрапила у минуле, туди, де назавжди лишився граф…
- Ходімо в сад, - прошепотів граф, посміхаючись. – Він цвіте… завжди цвіте… Круглий рік…
Ліна зачаровано подивилася довкола. Це була липова алея. З західної сторони знаходилися туалети та графська ферма. Зі східної – квадратний двір, за яким виднівся водяний рів.
- Мені подобається твій роман, - почав розмову граф, ввічливо підтримуючи Ліну за руку. – Ти вже майже дійшла до кінця.
- Так…
- Я відсилав тобі свої думки весь цей час. Я знав, що ти все розумітимеш правильно. Ти все писала правильно!
- А я думала, це мій талант і моє натхнення, - зітхнула Ліна.
- Пробач, що розчарував тебе. Я знаю, що ти талановита.
- Ні, ти не розчарував, - промовила Ліна. – Навпаки.
- Справді? – посміхнувся граф.
- Так, справді, - вже більш впевнено промовила Ліна. – Коли я писала, все говорило мені, що ти зрадив Яву. Але ж ні! Ти лишився з нею, вчинив, як справжній чоловік. Саме так мав вчинити граф. Саме так. Ти пожертвував своїм коханням заради того, щоб твоя дружина була щаслива.
Граф засміявся і промовив:
- Тоді я знову тебе розчарую.
- Розчаруєш? Чому?
- Якби все було так, як ти кажеш, я б зараз не був тут. Я жив би в коханні і щасті зі своєю дружиною…
- Але ж ти сказав, що я все правильно зрозуміла, що все правильно написала!
- Я сказав «майже»… Ти просто не дописала роман до кінця…
- Невже? Що ж сталося далі?
275
Граф сів біля величезного каміну.
- Я стільки років чекав на тебе – на людину, яка здогадається, що у ці підземелля зможе зайти лише нащадок нашого роду, нашої крові. Я такий щасливий, що ти тепер тут. Я розкажу тобі все, що ти захочеш, подарую все, що забажаєш. Усі коштовності, усі скарби, весь замок – вся вічність! Це усе тепер твоє. Я віддам тобі усе. Скажи лише, чого саме ти хочеш?
- Поки що, я хочу лише знати, чим мав закінчитися мій роман.
- Не спіши… Я розповім. Я усе тобі розповім.
Був прозорий вечір. Тонкий аромат весни підбирався до графського саду. Сніг по трохи танув, вечори довшали, а сонце все довше і довше ніжилося у вечірніх хмарах.
Граф вийшов на терасу, гортаючи книгу.
У покої графа зайшов Венецій. Він пройшов крізь кімнату і вийшов на терасу.
- Графе, вийшли помилуватися заходом сонця? – весело запитав Венецій.
- Мій любий друже! – радісно промовив граф.
- Так, так… Я теж дивлюсь на сьогоднішній вечір. Він по праву може сперечатися з ранковою красою.
- Зі світанком? – засміявся граф. – Ніколи. Світанок – ніжний, прозорий, легкий, неначе пір‟їнка. Він свіжий, він пахне новим днем. А захід сонця – важкий, задумливий. Гарний, але ним не можна просто милуватися. Під нього треба думати, мріяти… Його не можна просто вдихати, як світанок.
- Щось в цьому є, мій графе, - покачав головою Венецій. – Але все ж погодьтеся, яка ж краса! Цей вечір, цей захід, цей ліс…
- А ви, Венецію, романтик, - іронічно промовив граф.
- Романтик! – підтвердив Венецій. – Такий, як і ви.
Граф зручно вмостився на дерев‟яний стілець, закинувши ногу на ногу і приготувався слухати свого красномовного слугу.
Венецій декілька хвилин помовчав, і, нарешті, промовив:
- Графе, мій любий графе! Ви не повірите мені, кого я зустрів сьогодні вранці, ідучи світанковою стежкою…
- Кого, мій друже? – зацікавився граф.
- Не знаю, чи варто розповідати вам… Чи варто руйнувати ваш спокій та гарний настрій такою новиною.
- Мій друже, в цей чудовий вечір нічого не може зашкодити моєму гарному настрою. Кажи, не вагайся!
- Як скажете, мій графе, - покірно промовив слуга, сідаючи у зручне крісло навпроти графа.
- Кажи, кого ж ти зустрів! – нетерпляче промовив Олександр.
- Її… Я зустрів ту дівчину з зеленими очима, - радісно відповів Венецій, сподіваючись що викличе ажіотаж своєю неймовірною новиною.
Граф здивовано підняв брови.
- Яку, мій любий друже?
- З зеленими очима, з сніжинками у волоссі, - захоплено продовжував Венецій.
- З сніжинками у волоссі? - засміявся граф. – Які сніжинки, Венецію? На дворі відлига. Сонце жарить, немов у травні. А ти кажеш сніжинки у волоссі? І що ж хотіла та зимова пані?
Венецій, шокований відповіддю свого хазяїна, відкрив рот від подиву.
- Графе, мій любий графе. Це та дівчина, яку ви кохаєте понад усе…
- Я? – здивовано перепитав граф.
- З зеленими очима, з каштановим волоссям, зі сніжинками… Графе!
- Нажаль, не можу зрозуміти, про кого ти говориш, Венецію. Яку дівчину?
- Яку ви шукали і потрапили в озеро, де загинув ваш улюблений кінь, - викрикнув Венецій. - А вас врятували…
- Мій кінь? – здивовано перепитав граф. – Мій кінь загинув?
276
- Так, - махнув головою Венецій.
- Анничко! – знервовано викрикнув граф.
- Так, мій пане, - вклонилася молода дівчина.
- Перевір усіх коней у стайні! Венецій каже, що один кінь мертвий.
- Всі коні в порядку, мій пане, я тільки-но зі стайні, - радісно промовила Анничка, щаслива, що принесла хазяїну добру звістку.
Граф розгублено поглянув на свого слугу, не розуміючи його чорних жартів.
- Венецію, навіщо ти обманюєш мене? – ображено запитав він.
- Графе, мій графе, - схопився за голову Венецій. – Що з вами? Невже ви нічого не пам‟ятаєте?
- Що я маю пам‟ятати? – не розумів граф. – Що?
- Дівчину… Дівчину з зеленими очима…
- Дівчина з зеленими очима, - задумався граф. – Може, є якісь підказки? - хитро промовив Олександр, вирішивши, що Венецій грає з ним в якусь гру. – Вона графиня, принцеса? З якого вона роду?
- Господи! Графе! Ви все забули…
- Що, що саме я забув? – не розумів граф. – Ти вигадуєш якісь нісенітниці. Я не пізнаю тебе…
- Я вигадую нісенітниці? – роздратовано вигукнув Венецій. – Графе, як можна все забути? Те, що було три дні назад? Як так можна?
- Венецію, я не знаю, про яку дівчину ти мені говориш? Якісь дивні натяки… Поясни нормально, може, тоді я згадаю…
- Як можна не пам‟ятати її, - нервово махав руками Венецій. - Три дні тому ви казали, що ладні бігти за нею на край світу. А сьогодні, коли я кажу, що бачив її, ви кажете, що навіть, не знаєте, хто це. Та я розшукаю її і приведу до вас! Може, тоді ви згадаєте.
Венецій стрілою вилетів з покоїв графа. І за декілька хвилин Олександр почув цокіт копит. Венецій поскакав у напрямку села, того, що аж за лісом.
Минуло два тижні.
В інституті археології кипіла діяльність. Сьогодні тут мали оголосити прізвища тих, хто успішно пройшов тест і має право працювати в першій археологічній групі міста.
Тестування проходило вчора, але не зважаючи на велику кількість учасників результати були готові вже сьогодні вранці. Члени журі працювали до чотирьох ранку. З чотириста п‟ятдесяти учасників вони обрали лише дванадцять.
Під інститутом стояли сотні студентів в очікуванні одного єдиного листочка з іменами найрозумніших.
- Коли вивісять результати? – запитав Михайло Андрійович. – Чому так довго?
- Пане Завацький, вибачте, - промовила асистент. – Це через Олену Карпову. Вона вчора до двох ночі перевіряла роботи студентів, а потім, щоб уникнути підміни, забрала номери робіт, які перемогли, з собою. А без тих номерів ми не можемо розкодувати прізвища студентів-переможців.
- То на мобільний їй подзвоніть.
- Дзвонили, але вона відмовляється диктувати номери. Каже, що сама приїде, щоб переконатися, що все чесно.
- І то правда! Але чого ж вона не їде?
- Вона вже їде, через хвилин п‟ять буде.
- Цікаво, чого вона так хвилюється, чи все чесно, - посміхнувся Завацький. – Мабуть, хоче набрати кмітливу команду.
- Такий наказ Емми, - знизала плечима асистент. – Емма сказала, якщо хоч щось викликатиме підозру, то конкурс проводитимуть заново, а Олену назавжди дискваліфікують з журі.
- Олено, ну нарешті! – викрикнув Михайло Андрійович. – Чого так довго?
277
- Мене затримали на телебаченні, - тяжко зітхнула Олена. – Я сьогодні братиму участь у телешоу.
- Ой, зірочка ти наша! Номери робіт давай швидше. Студенти вже лопаються там від нетерплячки.
- Зараз даю. Де ж вони?
- Що? Вдома забула? – злякано запитав Завацький.
- Та ні, не могла я, - порпаючись у сумці, відповіла Олена. – Я ж вдома не була. А на телебаченні я сумку, навіть, не відкривала. Ось вони. Два номера. 345896 і 45….
- Почекай, не так швидко! – зосереджено друкувала асистент. – 345… Що далі?
- 345896!
- Так, і другий.
- 458967.
- Так, є. Все список готовий. Зараз додрукую два прізвища і будемо вивішувати.
Асистент сіла за комп‟ютер і почала друкувати імена.
- А що це ти робила на телебаченні? – запитав Михайло Андрійович.
- Та я за проханням вашого сина передивилась одну річ.
- А-а-а, мій Остап може роботи підкинути!
- Та ні, для мене це ж не робота. Це моє захоплення. Я тільки рада. До того ж відкриття, яке я зробила, того варте. Мене тому і запрошують сьогодні на телебачення, щоб я повідомила шокуючи новину.
- Цікаво, яку?
- Так я і сказала! – засміялась Олена. – Ввімкнете телевізор о п‟ятій, перший канал і все самі почуєте.
- Ах ти ж… Мені могла б і сказати. Я, між іншим, сьогодні о п‟ятій на футбол іду.
- Ну футбол можна і відкласти, особливо, якщо найкраща і найулюбленіша студентка виступає на телебаченні.
- Ой, - зітхнув Завацький. – Ця студентка щовечора на телебаченні виступає. Але добре, не піду на футбол. Подивлюсь телевізор. І всім на кафедрі скажу, щоб дивилися. І Остапу скажу.
- Ага. Точно, скажіть, бо я зараз знову на телебачення. А він нехай Емму повідомить. Мені треба, щоб вони сьогодні в студії були, на самій передачі.
- Оце так! Телезірки! А мені можна?
- Можна, можна. Ви готуйтеся, а я за вами машину пришлю. Орієнтуйтеся десь на чотири години.
- Добре. Зараз Остапові подзвоню.
- Ну що там із списком? – запитала Олена. – Вивісили вже?
- Так.
- Роздрукуй мені копію, я хочу поглянути на прізвища.
- Хвилинку… Все, роздрукувала. Візьми на принтері.
Олена підійшла до принтера і взяла роздрукований листок.
- Ну що? Хтось із твоєї команди потрапив?
- Так, здається, троє, ні, четверо. Яна, Пилип, Борис, Валерія… Я так і думала, що вони потраплять. Ні, навіть, п‟ятеро, он ще Ігнат. І все, здається. Ого, навіть, Карла потрапила.
- А Максим?
- Ні, Максим не потрапив. А він писав роботу?
- Не знаю, може, і не писав. Остап казав він інженером зараз працює.
- Не знаю. Може, і так.
- Анничко! Анничко! – пошепки проговорив граф.
- Що? Де? Що сталось? – злякано вскочила дівчина, яка задрімала на ящику в кухні.
Вона оглянулася навколо. Була вже ніч. За вікном було темно, і крізь густі віти дерев не проглядав, навіть, місяць.
- Чого ти не спиш? – запитав граф.
278
- Я… Я, мабуть, задрімала тут…
- Венецій повернувся? – злякано запитала Анничка.
- Ні, - сухо відповів граф.
Граф підійшов до вікна і поглянув крізь скло. На дворі було темно. Ні вогника, ні зірочки. З темно-синього майже чорного неба падав сухий білий сніг.
- Сніг пішов, - ледь чутно промовив Олександр.
- Невже? А мені наснилось, що іде сніг, - спробувала розвеселити графа служниця.
- Значить, сон справдився… Я думав, що весна вже взяла своє…
- Ні, ще будуть морози, - покачала головою Анничка. – Ще й на Пасху буде сніг.
Граф сумно стояв коло вікна, не відводячи очей від нічного пейзажу.
- Ідіть лягайте, хазяїне, - прошепотіла Анничка. – Я дочекаюся його. Якщо хочете, повідомлю вас, як тільки він прийде.
- Ні… Не можу спати, - різко відповів граф. – Очі злипаються, а заснути не можу.
- А графиня?
- Графиня вже заснула… Вона не знає, що Венецій зник. Я їй ще не казав. Не хотів турбувати.
Анничка зітхнула.
- Іди лягай, Анничко! – сумно посміхнувся граф. – Іди.
- Справді? – перепитала дівчина. – Ви упевнені?
- Так. Я сам його чекатиму.
Анничка взяла зі столу свою хустину і, накривши нею плечі, пішла до своєї кімнати.
Граф, підібравши обідок свого теплого байкового халату, вмостився на дерев‟яний ящик та, впершись рукою на стіл, закрив очі.
Минула година.
На дворі піднявся шум, було чути якесь виття, якийсь шурхіт. Граф здригнувся. Він відкрив очі, і побачив, що заснув просто на кухні, біля столу.
Він прислухався до звуків навколо, і моторошно ковтнув слину. То були вовки. Вони або гналися за кимось, або уже когось піймали.
Граф знову закрив очі, впершись на руку.
Та враз в його голові промайнула думка. А раптом, здобич вовків – Венецій. Він міг добиратися додому, а вони - зграєю напасти на нього.
Олександр вскочив з дерев‟яної коробки, на якій сидів і, схопивши зі стіни рушницю, швидко збіг сходами вниз. По дорозі прихопивши свій плащ, Олександр вискочив на вулицю та помчав у стайню.
Він швидко вскочив на свого коня і стрілою помчав у ліс.
Декілька хвилин граф скакав вздовж стежки, сам не знаючи куди. А потім зупинився. Навколо не було ні шурхоту, ні вовків. Лише тиша… Бездумно падав сніг. Граф оглянувся навколо. Було дуже холодно, до того ж Олександр ще й вдягнув те, що перше потрапило під руку – тонкий плащ, який не дуже допомагав при такій зимовій погоді.
Граф нехотячи розвернув коня і повільно поплентався додому.
Аж раптом, Олександр помітив блискучі вогники. Кінь зупинився і якось нервово здригнувся. Граф оглянувся навколо, намагаючись зрозуміти, звідки світло.
Та вогники швидко згасли між кущами.
Граф знову здвинувся з місця, повільно рухаючись вздовж стежини.
Кінь несміливо зупинився. Олександр вгледівся у темряву і побачив, що навпроти нього стояв вовк і дивився на нього блискучими очима.
Дивно, завжди здавалося, що вовки мають бути такими великими, а насправді, вони, навіть, менші за собак. Граф оглянувся навколо і побачив, що кількість вогників навколо почала збільшуватись. Олександр схвильовано обернувся. Постаті вовків ставали більш чіткішими з кожною секундою і настав момент, коли граф міг легко перерахувати їх, навіть, не дивлячись на те, що навколо була суцільна темрява. Їх було шість чи сім. Граф обережно торкнувся під плащем рушниці. Вовки не ворушились. Граф чекав, що хтось із них нападе першим і тоді можна буде застрелити його. Та
279
вовки не ворушились. Граф в очікуванні дивився на їх блискучі очі. Кожна секунда здавалася вічністю. Граф вийняв рушницю, підняв її над собою і вистрелив у повітря між дерев. Відлуння пострілу пронеслося над лісом. З дерев попадали сухі гілки.
Почулося шарудіння та дивні звуки. Граф подивився навколо. Ані вовків, ані їх палаючих очей не було.
- Дивно, - промовив сам до себе Олександр. – Якби були голодні – то напали б не зважаючи на рушницю. Чому злякалися?
Граф зліз з коня.
- Може, просто були не голодні… Зловили вже якусь косулю чи оленя…А може, і якусь людину…
Граф раптом зупинився. А якщо вони, дійсно, схопили десь Венеція. Може, він лежить десь в гущині лісу напівживий.
Олександр взяв коня за вуздечку і потягнув його у гущу лісу, міцно тримаючи в руках рушницю.
Так вони пройшли кілька сотень метрів. Граф ішов мовчки, боячись промовити, навіть, звук. Він просто прислухався, намагаючись почути стогони чи волання про допомогу свого улюбленого слуги. Звичайно, потрібно були хоча б гукати Венеція, можливо, він просто заблукав і заснув у лісі, але було так холодно і страшно, що губи графа просто заніміли, і він не міг вимовити ані слова.
Нарешті, граф зупинився біля маленької клітки. Клітка була закладена дерев‟яними брилами. а зверху ще накрита якоюсь старою рядниною. Олександр оглянув навколо і згадав, що колись тут неподалік стояв будинок лісничого. Лісничий той давно помер, а будинок його розібрали на дрова жителі сусіднього села. А от клітка лишилася. В тій клітці жили колись у лісничого і зайці хворі, і птахи поранені. А ще колись жило, навіть, маленьке білченя, в якого вбили маму. Щоправда, жило воно в тій клітці недовго, бо приручити його так і не вдалося. Воно кусалося, царапалося і ніколи не дозволяло себе погладити. Тому і втекло, як тільки з‟явилася можливість. Лісничий водички хотів йому долити у тарілочку, а білченя швидко, немов стріла, вислизнуло з клітки і більше його ніхто не бачив.
Олександр пам‟ятав цей час. Він тоді був іще маленьким і часто проводив час у лісничого в домі, поки його батько був на полюванні.
Граф посміхнувся. Ось вони які… спогади дитинства… перші, за такий довгий час… Що зараз в тій клітці? Може, там живуть маленькі пташенята, яких колись врятував лісничий. Чи може, якийсь маленький сірий зайчик з довгими вухами. А може, те білченя вернулося! Вже зовсім доросле, а може, вже і з маленькими білченятами.
Граф підійшов до старої клітки і прибрав зверху невелику дерев‟яну брилу. Сама клітка була відчинена, дерев‟яні дверцята прогнили і закрити їх, мабуть, не вдалося б нікому. Але зверху на дверях була навішена стара брудна ряднина.
Було темно. Граф однією рукою міцно тримав рушницю, а іншою обережно, щоб не забруднитися, спробував припідняти ряднину. Та це було не так просто. За весь цей час ганчірка присохла до гнилої деревини та іржавою сітки. Тоді граф просто просунув руку, намагаючись нащупати в клітці маленьке білченя. Але нічого не зміг знайти.
Граф відійшов від клітки. Піднявши дерев‟яну брилу, яку він зняв з клітки, Олександр щосили штурхонув нею по дерев‟яним дверцятам, намагаючись розірвати брудну тканину. Тканина легко розірвалася, а гнилі дверцята, не витримавши удару, впали до ніг графа. Та Олександр не встиг подивитися, що було всередині. Бо в цей момент, коли він штурхонув що є сили клітку, з неї повистрибували якісь незвичні тварини. Вони накинулись на бідолашного графа і почали роздирати його тіло, гризти, царапатись. Це була зграя диких котів. Їх було близько п‟ятнадцяти, але бідному юнакові здавалося, що їх тисячі. Всі вони були величезні, брудні і надзвичайно сильні. Вчепившись своїми пазурами в тіло графа, вони до крові роздирали йому шкіру, а гострими зубами намагалися розгризти його горло. Розуміючи, що рушниця не допоможе, граф відкинув її в сторону, та спробував руками відчепити диких кішок від
280
себе. Та вони дуже міцно вчепилися в його тіло. Декількох йому все ж вдалося відірвати від себе. Він викинув їх якнайдалі, та їх це не лякало. Впавши на землю, вони легко піднімалися на лапи і знову вистрибували йому на голову. В якийсь момент Олександр відчув, що в його горло впилися гострі зуби, а за хвилину він вже не відчував болю. Він ще жив, але вже не пручався, розгублено стояв біля клітки, з роздертими до крові руками.
В студії зібралися глядачі. Емма в розкішній сукні стояла посеред зали, не знаючи, куди саме їй треба буде сідати. Біля неї стояли Остап та його батько. Батько натхненно розповідав Еммі про переможців конкурсу, а вона ставила якісь питання. І хоча передача іще не почалася, камери нахабно знімали Емму.
В залу зайшла Карла. Вона була спеціальним гостем сьогодні на передачі, її запросили журналісти, і повідомили, що вона братиме участь безпосередньо у дискусії.
Максим не відходив від Карли. Він весь час поправляв їй волосся, дивився на обличчя, чи не потекла часом косметика, яку перед цим нанесли професійні гримери.
- А он і наша зіронька! – проявила Карла. – Ходімо поспілкуємося.
Карла взяла під руку Максима і поспішила до Емминої компанії.
- Добрий вечір, - посміхнулась вона. – Ось бачите, вже і я доросла до телебачення. Тепер не тільки ви зірки. Тепер я теж важлива персона в цьому місті.
Остап засміявся, не ховаючи свого обличчя.
- А ви прийшли мене підтримати? – продовжила Карла. – Чи просто послухати, що я казатиму? У мене серйозна доповідь сьогодні. Вона базується на моїй дипломній роботі. Це ж лише ви кидаєтеся такими серйозними дослідженнями, не розуміючи всієї їхньої цінності. І до речі, в мене питання, якщо ви вважаєте, що ця робота настільки непотрібна, чого ж прийшли до мене на передачу?
Остап знову розсміявся.
- Люба моя, - промовила Емма. – Може, тебе не попередили, але нас теж запросили. Це по-перше. А по-друге, якщо вже відповідати на питання, кого ми прийшли послухати, то вже точно не тебе. Взагалі-то, тут має виступати Олена Карпова. Тому притихни і молися, щоб твоя доповідь не стала її наступною мішенню.
Карла ображено розвернулася і пішла
- Ну, Еммо, чого ти завелася? – присоромив Емму Михайло Андрійович. Хіба ж так можна? Ви ж дівчата. Маєте допомагати одна одній. А ви…
До Остапа, Емми та Завацького підійшла Ганна зі своїм чоловіком.
- Ми щойно бачили Олену за кулісами. Вона така гарна!
- Серйозно? Де?
- За кулісами.
- Як ви туди пролізли?
- Ну, треба знати методи, - посміхнулась Ганна. – Олена така гарна. Схожа на кінозірку, чи модель із журналу.
- Це все професійні візажисти, - посміхнулась Емма.
- Зараз самі побачите.
Хтось щось крикнув, і всі почали розсідатися по своїх місцях.
Еммі дали місце з самого переду так, щоб камерам було простіше її знімати.
Всіх інших посадили на задні місця. Остап сів на своє місце. Йому усе подобалось, бо звідси добре було видно не лише сцену, але й Емму. Вона сиділа така спокійна, така врівноважена. На неї були спрямовані одночасно декілька камер, а вона виглядала так, наче дивиться телевізор вдома. Звичайно, вона створена для сцени, для телебачення, для камер. Неподалік від неї сиділа Карла. Вона нервувала, здригалася від кожного слова ведучого, намагаючись не пропустити, коли він покличе її на сцену читати свою доповідь. Час від часу вона дивилася в свій листочок, на якому була написана її доповідь. Її руки трусилися і разом з ними трусився і той листочок.
281
Остап посміхнувся. Він теж дуже нервував. І хоча йому і не треба було виступати на людях, все одно, було дуже моторошно, і він напружено слідкував за камерами, які були розставлені по всій залі.
Ведучий щось розповідав, і глядачі час від часу аплодували. Остап бездумно плескав у долоні.
Нарешті, всі голосно зааплодували, і ведучий покликав Карлу на сцену.
Вона впевнено вийшла на сцену і сіла навпроти ведучого. Після того, як її покликали, її страх одразу ж кудись зник, і вона, впевнено посміхаючись у камери, почала розповідати свою завчасно підготовлену доповідь.
Глядачі слухали дуже уважно. Не зрозуміло, чи їм, дійсно, було цікаво, чи, може, їх теж лякали камери. Карла розповідала про свої дослідження родоводу Полонезьких, про графів, про королів.
Нарешті, її доповідь закінчилася. Ведучий ставив їй якісь питання, щоб якось розвіяти напружене становище, і Карла сіла на своє місце. Вона була червона, як помідор. Щоки її палали, очі світилися. Вона подивилася на Емму, ніби запитуючи, як Емма оцінить її виступ. Емма посміхнулась і позитивно махнула головою.
- Ви прослухали доповідь і роздуми Карли, - завершально промовив ведучий. - Все це ви і до цього добре знали. Знали і нашу всіма улюблену графиню – Ліну Висоцьку. Але зараз просто неймовірна новина. Те, чого ще не знав і не чув ніхто! Сенсація! Просто зараз на ваших очах одна людина розіб‟є міф про графиню. Дивіться нас після реклами!
- Пішла реклама! – крикнув хтось із знімального майданчика. – Де гример?
На сцену вибігла маленька жіночка і почала гримувати ведучого.
- Покличте Олену Карпову!
- Вона вже тут.
- Посуньте цей диван сюди. Бо погано знімати. Ні, ще далі. Тепер трохи туди. Олену посадіть з самого краю.
- Сюди? - запитала Олена.
- Так.
Олена сіла на диван і подивилася на залу. Вона одразу побачила Емму, яка посміхалась їй.
- Де Остап? – впівголоса запитала вона.
Емма показала рукою на задні ряди.
- Там не лише Остап, - промовила Емма. – Там усі! Ганна, батько Остапа, 323.
- 5 секунд до кінця реклами!
Всі знову розсілись по своїх місцях.
- Три! Два! Один! Поїхали!
- А ми продовжуємо нашу передачу, - голосно промовив у камеру ведучий. – Дякую, що залишилися з нами. Що ж, продовжимо. Сьогодні в нашій студії знаходиться людина неймовірного таланту. Її ви всі добре знаєте. Вона не кінозірка, не телеведуча. Ця дівчина – яскравий приклад того, що завдяки своєму розуму можна добитися неабияких вершин. Це саме завдяки їй ми тепер можемо відвідувати таємну кімнату, в якій зник граф Полонезький. Бо саме вона своїми внутрішніми, не зрозумілими звичайній людині чуттями, зрозуміла, де саме треба її шукати.
Всі голосно зааплодували.
- Я бачу ви вже здогадалися! У мене в студії Олена Карпова!
Камера повільно перемістилася і на величезному настінному моніторі з‟явилося обличчя Олени.
- Добрий день, Олено!
- Добрий день.
- Я надзвичайно радий вас вітати. Всі знають, які серйозних вершин ви вже досягли в своїй майстерності. Ви – археолог від душі. Окрім своїх нагород та досягнень, я знаю, що ви тепер можете пишатися і тим, що віднедавна вас призначено керівником першої археологічної групи міста.
282
- Так, - посміхнулась Олена. – До речі, сьогодні закінчився відбір студентів археологів, якими я керуватиму. Всі бажаючі могли взяти участь і довести свої знання. На жаль, потрапили не всі. А лише дванадцять.
- Ось завдяки таким людям, як Олена Карпова – в нашому місті з‟явилось поняття «справедливість».
Всі засміялися.
- Я думаю, - перебила Олена, - всі прекрасно знають, що ця ідея належить нашій красуні Еммі Красовській. Це завдяки їй наше місто вже вкотре переконується, що в світі не все вирішують гроші.
- Так, давайте поаплодуємо Еммі! – крикнув ведучий. – До речі, Емма сьогодні знаходиться в нашій залі. Привітайте її.
Зал заплескав у долоні. Всі камери повернулися вбік Емми, яка уміло посміхалася своєю модельною посмішкою.
Ведучий підняв руку вгору і всі замовкли.
- Та я, Олено, - продовжив він, - все ж хотів би вернутися до ваших талантів. Ви знайшли кімнату, ви дослідили замок, ви допомогли уникнути трагедії в тому госпіталі. Нам відомо, навіть, про школу, в якій ви колись знайшли військову зброю. Ви… Просто монстр археології.
Всі засміялися.
- Що тепер? Які думки, які факти тепер вас цікавлять? Що тепер бентежить думки найкращого археолога нашої країни.
Олена серйозно поглянула на ведучого і впевнено почала:
- Мене зацікавив родовід графині. Я ознайомилась з роботою Карли, доповідь якої ви щойно прослухали, і у мене з‟явилися свої думки. Я почала думати, досліджувати і натрапила на деталі, які думаю, зацікавлять усіх.
- Так, любі телеглядачі, - голосно промовив ведучий. – Недарма ми сьогодні запросили в студію Карлу. Саме її дослідження і думки зацікавили Олену Карпову. Що ж, послухаємо. Будь ласка, Олено.
Всі спрямували об‟єктиви своїх камер на Олену. Вона зітхнула і поглянула на весь зал. Спочатку зустрілася очима з Еммою, потім з Остапом. Невідомо, про що вона думала в той момент. Вона принесла з собою товстий зошит. Коли ведучий передав слово їй, її руки спочатку рвонулися до зошита. Вона, навіть, взяла його в руки. Але, навіть, не відкривши, просто поклала біля себе. В ці секунди в залі панувала повна тиша.
- Історія дає нам дати та факти, - почала Олена, - і на основі їх ми маємо робити свої висновки, припускаючи і базуючись лише на своїх роздумах та на своєму мисленні. Ось мої думки: У 1732 році дочка Полонезького Софія Полонезька та Фельченський одружилися. Фельченському було 40 років. Дружина була молодша за нього на 28 років. Тобто їй було 12. Якщо їй було 12 років, то значить рік її народження 1720 р. Ідемо далі, у 1762 році, як свідчать джерела історії, Катерина Фельченська – дочка Софії, одружилася. Інші джерела свідчать, що «донька Фельченського одружилася з племінником Станіслава Другого Августа Понятовського». Сумістимо ці два джерела. Катерині було 37 років, коли вона одружувалась Коли ж вона народилася? Математика не дуже складна. Якщо у 1762 році їй було 37, то вона мала народитись у 1725 році. Правильно?
- Правильно, - покивав головою ведучий, вдивляючись у великий монітор, на якому детально були розписані Оленині розрахунки.
- Що маємо: Софія Полонезька народилася у 1720 році, а свою першу доньку Катерину народила у 1725. Виходить у 5 років!
Всі засміялися.
- Чого сміємося? – іронічно перепитала Олена. – Так виходить, якщо вірити записам цієї дослідної роботи. Але ж ми не комп‟ютери, і не просто обраховуємо інформацію, ми ще маємо здатність її аналізувати. І наш мозок дає нам відповідь: такого бути не може! Не може дівчина в 5 років народити дитину. А отже, Софія – не мати Катерині Фельченській. Коли Фельченський одружувався на
283
дванадцятирічній Софії, у нього вже була семирічна донька. А отже, у Софії та Фельченського була інша донька, яка одружилася з племінником короля.
Зал зааплодував.
- А якщо так, то ця донька народилася набагато пізніше, а значить, і одружилася набагато пізніше. І доньку свою Констанцію Понятовську теж народила пізніше. Знову ж таки вернемося до історичних джерел: було зроблено припущення, що Констанція Понятовська одружилася з Олександром Фельченським у 1760 році. Ми з‟ясували, що бути цього не може. Якщо враховувати, що справжня донька Фельченського та Софії народилася лише у 1740 році. Нехай, навіть, свою доньку Констанцію вона народила у двадцять років – це 1760 рік. Не могла ж Констанція одружитися в рік свого народження. Припустимо, що вона одружилася у 15 років – це 1775 рік. Але! У 1770 р. Олександр Фельченський – чоловік Констанції був у Франції. А отже, справжня Констанція Понятовська мала переїхати у Францію, там одружитися, і там народити дитину! Народити Емілію Фельченську – прабабусю сучасної графині. Тобто бабуся сучасної графині народилася не у Польщі, як написано в даній роботі. Вона народилася у Франції. В архівних документах є лише одна зачіпка про Францію. Серед усіх людей, які могли би своїм родоводом претендувати на звання «графиня» є лише одна людина, у якої бабуся, дійсно, народилася у Франції. І це не Ліна Висоцька. Як свідчить архівний документ, Емілія Фельченська народила доньку, яка одружилася с російським військовослужбовцем. І прізвище цього військовослужбовця – Красовський! Красовський Микола Олександрович!
Зал завмер. Емма нічого не зрозуміла. Вона злякано подивилася на Олену.
- Яке прізвище? – здивовано перепитала вона. - Що? Вона щось сказала про мого батька? Що? Я нічого не зрозуміла.
- Тобто, виходить, що через помилку археологів ми нарекли не ту графиню, - перепитав ведучий. – Виходить, що графинею є саме та дівчина, яку так любить наше місто. Виходить це Емілія Красовська!
- Я? – нічого не розуміючи, перепитала Емма. – Виходить, я графиня? Чи це розіграш? Чи я чогось не зрозуміла?
- Ну що ж, - промовив ведучий. – Давайте попросимо всі разом Емілію Красовську на сцену. Еммо, виходьте!
Емма встала зі стільця. Навколо всі аплодували та якось дивно дивилися на Емму. Емма стояла і не могла ворухнутися з місця. У неї паморочилось в голові, і вона ледь-ледь трималася на ногах.
- Ну ж бо, - викрикнув ведучий. – Графине? Швидше!
- Графине? – здивовано прошепотіла Емма.
З її очей раптом потекли сльози. Вона просто не знала, що думати. Невже доля, нарешті, їй посміхнулася і справдилися її найбільші бажання? Невже те місто, яке вона так любила, і на благо якого працювала, відплатило їй тією ж любов‟ю?
Емма повільно вийшла на сцену. Зал не припиняв аплодувати.
- Еммо, люба, не плач, - промовив ведучий. – Сідай.
Емма сіла на стілець біля ведучого.
- Еммо, ти щаслива? Ти віриш в своє щастя?
- Я дуже щаслива, - відповіла Емма, витираючи сльози. – Я так мріяла про це. Я більше за все на світі цього хотіла. Я не можу повірити, що це правда.
- Еммо, ви це заслужили, - промовив ведучий. – І сказати вам по правді, моє серце мені завжди підказувало, що графиня саме ви. Ваші вчинки, ваші ідеї – проста людина не може так мислити. Це думки королеви. Помітно, що ви не така, як інші. Ви переймаєтесь проблемами серйознішими, ніж інші. Ви примушуєте людей замислюватись над цими проблемами.
- Я така вдячна долі, - шепотіла Емма. – Це найкращий день в моєму житті.
- Поки подивимося рекламу на нашому каналі, і за хвилину ми повернемося до вас.
284
Камери вимкнулись і у залі розпочався галас. До Емми підбігло водночас декілька журналістів, щоб, як говорять, з перших вуст дізнатися, що відчуває новоспечена графиня.
Емма люб‟язно посміхалася і відповідала на всі питання. Гример акуратно витирав з Емминих щік сльози.
Олена, скориставшись ситуацією, непомітно встала з крісла і вийшла з зали. Вона зрозуміла, що її присутність в цій залі більше не потрібна. Вона зробила все, що мала.
Остап підбіг до Емми. Нахабно розштовхуючи журналістів, хлопець накинувся на Емму і почав її обіймати.
- Еммо, ти молодець! Ти така молодець, - прошепотів він, обіймаючи кохану. – Я такий радий за тебе.
- Остапе, я така щаслива. Я, нарешті, щаслива. А де Олена?
- Не знаю, - здивовано обернувся Остап. – Вона ж сиділа в кріслі.
- Вона вийшла з зали через третій вихід, - промовила одна із гримерів.
- Я дожену, - промовив Остап.
Він поцілував Емму у щоку, ще раз сильно-сильно її обійнявши, вибіг із зали.
Остап забіг в третій вихід. Олени там давно вже не було. Хлопець спустився сходами вниз і вибіг на вулицю зі сторони чорного входу.
На сходах, неподалік від входу, сиділа Олена і роздивлялася якісь папери. Остап тихо підійшов ззаду і сів коло неї на сходи.
- Що ти читаєш? – запитав він, помітивши знайомі листки.
- Це? – здригнулася Олена. – Ксерокси… Рукописів графа, які ми знайшли в кімнаті.
- Щось цікаве?
- Та ти їх бачив, - махнула рукою Олена. – Ти ж здається, ці копії і робив для мене.
- Так, згадав, - придивившись, промовив Остап. – Я це читав.
Олена нічого не відповіла, лише повільно перегортала сторінку за сторінкою.
- Цей граф пише серйозні речі… У нього був неабиякий талант письменника…
- Не знаю, - сухо промовив Остап. – Я не дуже люблю такі мильні опери. Надто затягнуто… Нудно…
- Ну, - посміхнулась Олена. – Він писав про своє життя… Може, воно дійсно було таким нудним.
- Мені здається, всі автобіографічні твори нудні. Хоча… В даному випадку, я, мабуть, більше оцінюю цей твір, як історичну знахідку, цінну інформацію, а не як роман.
Олена знову утнулась у ксерокопії рукописів графа.
- Олено, я просто вражений! – промовив Остап.
- Ти щодо Емми? – посміхнулась Олена. – Мені теж сподобалось!
- Скажи мені, що з того, що ти розказала неправда?
Олена посміхнулась.
- Все… Остапе, все не правда.
- Не може бути, - похитав головою Остап.
- Це все неправда, - нахиливши голову, промовила Олена. – Це все вигадка… Я виявила помилку, яку допустила Карла при дослідженні родоводу графа, але виправлення цієї помилки ще раз доводить, що графиня серед тих дівчат була лише одна – Ліна Висоцька. Вона беззаперечно графиня. Її родовід – просто знахідка для нашого міста: графи, королі. Це блакитна кров і в цьому немає жодного сумніву.
- А помилка?
- Помилка, - посміхнулась Олена. – Якби Карла не допустила помилки, то вашій підгрупі не довелось би вибирати серед п‟ятьох претенденток графиню. Якби всі ваші дослідження були точними, то претендентка на звання графині була б у вас лише одна. І це Ліна Висоцька.
- Неймовірно. Ти перехитрила цілий світ… навіть, мене, - посміхнувся Остап. – Навіть, мене. Я тобі повірив.
Олена нічого не відповіла.
285
- А Емма? – запитав Остап. – Який у неї справжній родовід?
Олена з сумною посмішкою покачала головою.
- Російський військовослужбовець… Якась французька куртизанка незрозумілого походження… Я, взагалі, шокована, яким боком Емма потрапила у той ваш список претендентів на блакитну кров. Там ні графи, ні королі і близько не стояли. Але яке це має значення? Бачиш, народ полюбив Емму набагато більше, ніж Ліну, навіть, без графського титулу. Щоб заслужити любов народу не обов‟язково доводити свою блакитну кров.
- Добре, що все вдалося, - прошепотів Остап і опустив голову.
- Все вдалося? – посміхнулась Олена. – Ще нічого не вдалося. Ти… Сам ти, як? Завтра ж весілля…
- Я знаю, - відповів Остап. – Знаю…
- Що ти робитимеш?
- Чекаю поради від найрозумнішою дівчини планети, - посміхнувся Остап і поглянув на Олену очима повними надії.
- Сподіваюся, це я, - промовила Олена.
- Ти…
- Твій останній шанс розповісти їй про те, що ти для неї зробив, - промовила Олена. – Розкажи, що вона не графиня, і що це була твоя ідея… І що зробив ти це для того, щоб зробити її щасливою.
- Я так боюся…
- Не бійся, - прошепотіла Олена. – Це ж Емма. НАША Емма. Ні слава, ні любов народу, ні гроші – нічого не змогли зробити з нею. Вона залишилась такою, як була. Вона усе зрозуміє… і оцінить. Повір.
Граф відкрив очі і подивився навколо. Він лежав у незнайомій кімнаті на дерев‟яній дошці. Руки та голова його були обмотані тонкою тканиною, на якій засохла кров. Граф посміхнувся.
Так вже було. Все повторилося вдруге. Він знову помер, і знову воскрес. Олександр поклав голову на подушку і знову закрив очі.
Все, як минулого разу. Спогади про останній момент життя, про те, як він уже чекав, що помре, про останній момент, в який завжди чомусь зникало відчуття болю. А потім знову чиясь незнайома кімната…
Граф торкнувся рукою свого обличчя. На шкірі майже не було подряпин. Він пам‟ятав, як якийсь дикий кіт вп‟явся в його лице довжелезними пазурами. Але на тому місці була лише маленька подряпинка. Як шкіра встигла так швидко загоїтись? За день?
«А може, уже минув місяць» - промайнуло у голові графа.
Дійсно. Можливо, весь цей час він був непритомний і зараз вперше за довгий час прийшов до тями.
Олександр знову припідняв голову і задумався. Одне він знав напевне, цього разу він не втратив пам'ять. Він пам‟ятав усе – своє дитинство, матір, батька, улюблену служницю Анничку, дружину, Венеція… Усе. Він згадав, навіть, як пішов на озеро і потонув там разом з конем. А ще згадав, як з Явою ходили по квітку… А потім тікали від страшної відьми, яка ту квітку хотіла відібрати. Господи, нарешті, він усе згадав. Мабуть, відвар з тієї квітки все ж подіяв… Ява допомогла йому все згадати! Його очі бігали, думки метушилися в голові, і він посміхався. Він так довго чекав і, нарешті, все сталося, він усе згадав.
Граф прибрав вологу тканину з обличчя і тепер уже детальніше оглянув кімнату. Хатина була стара, але дуже охайна. Скрізь було чисто, стіни прикрашені вишивками та квітами. Біля старої печі сиділа бабуся і, щось наспівуючи, швидко перебирала пальцями нитки.
Раптом двері відчинилися і в кімнату забігла дівчина. Граф глянув на неї. Вона була надзвичайної вроди. Каштанове волосся, яке неохайно спадало на плечі…. Зелені очі, як весняна трава… Ніжна бліда шкіра, як сніг… А у волоссі заплуталися сніжинки…
286
- Бабусю, сніг пішов! – радісно викрикнула дівчина.
- Як сніг? Невже? – привставши, визирнула у вікно бабка.
Дівчина струсила свою хустину і повісила її на цвях.
- Геть і у волоссі сніг! – промовила бабуся, торкаючись рукою волосся прекрасної незнайомки.
- А вчора вже пахло весною, - промовила Іванна. – За два тижні Великдень.
- На Великдень завжди холодно. Ще морози будуть, побачиш, - прошепотіла бабця, акуратно вішаючи свої нитки на край лавки.
Граф не відводив від дівчини очей. Вона була найгарніша в світі. Щось переверталося у нього всередині від погляду на неї. Та він точно знав, що бачив її уперше.
- Графе, ви, нарешті, прийшли до тями! – радісно вигукнула дівчина. – Нарешті. Я так переживала.
- Прийшов, прийшов, - пробубоніла бабця. – Хіба міг не прийти? Ти ж не відходила від його ліжка… І днювала, і ночувала на лавці коло нього. Кожний ваш рух помічала, - промовила бабця Олександрові.
- Дякую, - сухо відповів граф.
- Господь вас любить! – промовила Іванна. – Вже вдруге посилає мене вас рятувати. Вам пощастило, що я збирала гриби саме біля будинку лісничого. Ті коти і мені спокою не дають.
- Чому вдруге? – раптом запитав граф.
- Ну як же? – здивувалася Іванна. – А на озері… Коли ви ледь не втопилися…
- Це ви мене врятували? – обурено перепитав Олександр.
- Я, - сумно відповіла Іванна, розчарована, що довелося вихвалятися. – В ту ніч, мені здалося, ніби ви заблукали в лісі. Неначе хтось навіяв, що ви хотіли мене побачити і пішли шукати у наше село. Тому я пішла вам назустріч. Серце підказувало мені куди іти. Мабуть, Господь зжалився над вашою дурістю і послав мене на те озеро. Хіба розумно було вночі їхати на те озеро? Ще й верхи.
- Я не знав, що там озеро, - знервовано відповів граф, нічого не розуміючи. – Але мене врятували не ви.
Іванна здивовано глянула на бабцю.
- А хто? – перепитала бабця.
- Василь! Хлопчик Василь!
Іванна здивовано поглянула на бабусю, поглядом запитуючи, чи не знає вона часом якогось Василя.
- Все життя я тут прожила, - пробубоніла бабця. - Я всіх знаю в цьому селі і за десять верст усіх знаю. Було Василів зо три. Один втопився, один спився, а третьому - ще й півроку з народження нема. Котрий тебе врятував?
Граф сумно знизав плечима.
- Мені так сказали… Сказали, що врятував мене Василь, а виходила Ява та батько її Лесь.
- Виходили ми тебе! Іванна виходила. А Лесь лише обіцяв, що додому тебе відвезе, до замку твого. Казав, що йому по дорозі.
Граф покачав головою.
- Я… Я не пам‟ятаю нічого…
- Хіба не пам‟ятаєте ви, як обіцяли, що коли вам стане краще повернетесь за своїм конем! Обіцяли, що місяць гостювати будете? – шепотіла Іванна.
- Конем? Він же потонув!
- Ні, - крикнула Іванна. – Графе, не потонув. Це він вас врятував. Це його іржання я почула і прибігла на озеро. А ще, хіба витягла б я вас без його допомоги? Ви, графе, знепритомніли, а кінь ваш боровся до останнього. Хіба ж ви не пам‟ятаєте? Я вам все це розповідала.
В очах у графа потемніло і якось запаморочилось в голові.
- Графе, графе, заспокойтеся, - підбігши до Олександра, прошепотіла Іванна. – Сідайте, не хвилюйтеся. Може, води?
287
- Так, - махнув головою граф. – Води, якщо можна.
Іванна підскочила до столу і схопила глечик з водою.
- Ні, Іванно, збігай краще до Варвари та візьми в неї води цілющої.
Іванна поставила глечик і, схопивши склянку, побігла до дверей.
- Кожуха накинь, бо сніг же надворі, - крикнула услід бабця.
- Варвара? – ледь дихаючи, перепитав Олександр. – Та, що відьма?
- Відьма? – перелякано запитала бабуся. – Ні, вона - цілителька.
Граф знову ліг на ліжко і закрив очі.
Бабуся змочила тканину і поклала графові на голову.
- Дар у Варвари від Бога, - продовжила вона. - Бачить вона людей наскрізь. Усе знає.
- Я думав, вона лиха відьма, - ледь чутно промовив граф.
Бабця посміхнулася.
- Колись давно, ще як мені років зо двадцять було, - промовила бабуся, - стояла та хата, де зараз Варвара живе, пуста пустісінька. Ніхто там жити не хотів, бо річка коло самої хати пересохла, а води навколо і близько не було. Скільки колодязів не копали – ні краплинки. А як оселилася в тій хаті Варвара, то на третій день явився їй янгол і сказав, що має вона своє життя присвятити людям, що подарував їй Господь дар незвичний. В той же день, з‟явилася вода в одному з колодязів. І вода та була цілюща. Варвара воду усім роздавала і добрим і лихим. Нікому у допомозі не відмовляла. А люди почали тою водою землю зрошувати, щоб краще родила, худобу поїли. Почали монети золоті нею мити, і намагалися усіляко збагатитися. І одного дня вода зникла. Висох колодязь.
- Навіщо ж вона давала воду поганим людям? – запитав граф.
- Вона - не Господь, щоб судити, хто хороший, хто поганий… Янгол сказав їй цілити людей, а не вибирати між ними, хто краще.
- І води тепер немає? Куди ж Іванна побігла?
- Коли ти провалився в озеро, то помер. Ми вже й ховати тебе хотіли, а Іванна не дала, плакала і молилася біля того колодязя, щоб янгол дав хоч би краплинку тої цілющої води. І Господь зжалився над нею. Явився Янгол і сказав, що з‟являтиметься вода лише тоді, коли хтось щиро проситиме. Дійсно, щиро, а не задля збагачення чи для лихих намірів.
- Як же так? – взявся руками за голову граф. – Я, наче жив в іншому світі, в якому мені розказували зовсім інше, протилежне… Чому я її не пам‟ятаю? Я бачу її уперше.
- Я не знаю… Звідки мені знати… Спитай у Варвари…
Двері відчинилися і в хату увійшла баба Варвара, а за нею, тримаючи склянку води, Іванна.
- Ця дівчина вже вдруге рятує тебе, - промовила з порога старезна згорблена баба.
Граф злякано встав з ліжка.
- Вона послана тобі Богом.
Олександр обернувся і пильно глянув на стару згорблену бабу, яка знала усе на світі.
- Я хочу запитати у вас, - невпевнено звернувся граф до неї.
- Я знаю… Я хочу, щоб ми лишилися на самоті, - впевнено промовила Варвара. – Іванно, лиши мені склянку.
Іванна поставила на стіл склянку з кришталевою водою і, взявши бабусю під руку, вийшла на подвір‟я.
Граф пройшов по кімнаті. Варвара сіла за стіл.
- Я, навіть, не знаю, що тепер питати…
Варвара простягнула йому склянку.
- Випий води.
Граф впевнено взяв склянку і спрагло допив її до дна.
- Господь послав тобі цю дівчину, - промовила Варвара. – Це подарунок долі.
- Чому я не пам‟ятаю, як вона мене врятувала?
288
- Лихі люди скористалися вашою довірою. Іванна виходила тебе, день і ніч просила цілющу воду у Господа. І ти, нарешті, прокинувся. Та був ще заслабкий їхати додому. Та знаєш, люди різні бувають. В сусідньому селі жила лиха сім‟я. Мріяли вони доньку свою за графа видати, бо всі інші, мовби не рівня їм. Батько тої дівчини, Лесь – відьмак лихий. Людей травами лікував, а сам - щастя в них забирав. І городи в них були, і господарство процвітало. Та все це не через те, що вони гарними господарями були, а через те, що ворожили, та забирали в людей добробут. Люди їм вірили. І робили все, що Лесь говорив. Прийдуть до нього з недугою якоюсь, а він від недуги вилікує, але скаже, що для того, щоб не повторилася та хвороба, треба вигнати лелек, що на хаті їх оселилися. Послухають сусіди, і зроблять усе, як Лесь наказав. І з тих пір починається у сусідів нещастя та лихо. То не вродить картопля, то хата згорить, то свині мруть. І все шкереберть іде. А у Любави з Лесем і врожай, і господарство усім на заздрість, і злагода в сім‟ї. А донька їх – вередлива. Сказала, заміж не піде ні за кого, окрім самого графа. От і вирішив Лесь скористатися твоїм станом, поки ти ще повністю до тями не прийшов. Приїхав у наше село, та сказав Іванні, що відвезе тебе живого до замку, бо на коні ж ти не здужаєш сам доїхати. А у нього і віз є, дорогий, наче королівський. Віддала Іванна тебе. А вони забрали тебе до себе, та поїли відьмарськими травами, які Лесь готував. Доки ти все не забув. Забув ти і дім свій рідний, і матір свою, і дівчину зеленооку. Нав‟язали вони тобі кохання до доньки своєї зіллям приворотнім. Та в глибині душі, кохав ти все одно свою Іванну. Снилася вона тобі щоночі. Коли одружився ти і присягнув на вірність Яві, вирішив Лесь, що час вже до замку переправлятися. Пішов він з Явою до лісу, ніби по кору цілющу. Зробили вигляд, що заблукали та забрели в графський ліс. А там сиділи і чекали, поки Венецій – слуга твій вірний – вийде прогулятися, чи на полювання збереться. Дочекалися. Венецій злякався сильно, та коня їхнього підстрелив. А вони і раді, бо коня взяли, найстарішого, такого, якого самі забити хотіли, щоб не мучився. З Венецієм вони подружилися, та на вечерю запросили. Сказали, що коня він їхнього єдиного підстрелив і що нема їм тепер, як додому воза дотягнути. Повірив їм довірливий Венецій. Допоміг. Впріг свого коня та повіз їх у сусіднє село. Приїхав на вечерю, там і зустрів тебе. Завіз вас у замок, де ви стали жити. Та дівчина зеленоока продовжувала тобі снитися. І тоді вирішила Ява все ж приготувати тобі найстрашніше зілля, проти якого жодна людина захисту не має – бабин мак. Коли вона вперше ту квітку зірвала – то мала загинути. Та прийшла до мене її мати – Любава, яка про підлість Леся та Яви, навіть, не здогадувалася, і щиро благала мене про допомогу. Я їй допомогла. Думала, що не посміє Ява повернутися за квіткою, але вона вернулася. Зварила тобі напій відьмарський. Як тільки зробив ти перший ковток – то забув назавжди дівчину зеленооку, а Ява стала володаркою серця твого.
- Невже це правда…
- Правда. Єдина в тій сім‟ї Любава, яка не здогадується ні про що. Щиро вірить, що господарство її квітне через те, що господиня вона дбала. Вірить, що город у неї щороку родить – бо працьовита вона та енергійна. Вона єдина не знала, що ти граф, а дізналася лише коли Венецій тебе пізнав.
- Цього не може бути, - взявся руками за голову Олександр.
- Підлістю та брехнею тебе заманили у те відьмарське лігво, щоб забув ти ту, яка призначена тобі долею…
- Як я міг її забути… Мені здається, я бачу цю дівчину вперше, та серце завмирає, коли я дивлюсь на неї. Мені здається, я не дихаю, коли вона поруч. Мабуть, я дуже сильно її кохав. А може, і зараз кохаю. Я хочу бути з нею вічно. Хочу зробити її щасливою.
- А твоя присяга… Той камінь не простий. Ти житимеш вічно в коханні і щасті, але з іншою жінкою.
289
- Я не дотримаюсь тої присяги. Я згоден відмовитися від щасливого вічного життя. Воно мені не потрібно. Я хочу бути з тією, чиї почуття справжні.
- Тоді втратиш своє вічне і щасливе життя. І навіки лишишся одиноким. А щастя твоє триватиме лише мить.
- Принаймні, цю одну мить поруч з коханою, я буду, насправді, щасливий.
Граф встав і повільно вийшов на вулицю. Він пройшов по двору і підійшов до старого сараю. Біля сараю стояв його кінь. Олександр підійшов до нього і обійняв за шию.
- Ти живий! – похлопав він коня по спині. – Ми не бачились цілу вічність. Я, навіть, змирився з тим, що тебе нема.
Олександр сів на коня і помчав до замку.
На вулиці було сонячно. І десь дівся ранковий сніг. Лише де-не-де він скупчився на засохлому іще осінньому листі. Земля була м‟яка і болотиста. У повітрі було вогко.
Граф просто їхав крізь ліс і його очі були немов скляні. Такого обману в його житті ще не було. Дарма Венецій хвалив його за надзвичайний розум і здібності. Нема ніякого розуму. Як можна було вірити у всі ті казки, які йому плела Ява, не помічати, що після тої «лікувальної» трави він лише іще більше забуває. І тепер стає зрозуміло, чому графові ніяк не вдавалося познайомитись з тим сміливим хлопчаком, який нібито його врятував. Ні на святах, ні на іменинах. Ніде він його не зустрічав. Лише чув про нього… казки та вигадки… А ще… Як можна було повірити, що Ява та Лесь заблукали у лісі. Вони знали той ліс, як свій дім, вони самі своїми ногами протоптали там ті стежки. Та що там казати, кожна людина в цьому селі знає, що там за полем починається графський ліс, і що ходити туди заборонено.
Ява… Кохана дружина. Вона обвела його навколо пальця і так просто отримала своє. А він же так їй вірив, любив всім серцем за доброту…
Граф посміхнувся. Він згадав, як уперше побачив її.
Вона тоді говорила йому, що врятувала його, розказувала, як готувала йому траву… На ній ще була квітаста хустина, з-під якої виглядало світле волосся. Воно спадало їй на плечі неакуратними локонами. Біле плаття, обшите золотими нитками. Босонога… І очі, голубі, як небо… І щось незвичне було в тих очах. Якесь незвичне тепло, чистота… і щирість… Як можна помилитися в людині. Побачити в її очах щирість і повірити їй. Ні, не можна оцінювати людину за її зовнішністю, за поглядом, за виразом обличчя… Лише вчинки – справжнє обличчя. Бо якщо босонога, не значить що бідна, а чисті, як небо, очі – не означає, що вона щира.
Що їй тепер говорити, як сказати, що він усе знає… Що більше не любить її, а любить іншу, зеленооку красуню… І що його присяга – нічого не означає, бо він хоче мати справжні почуття, а не зачаровані, як у казці.
Був вечір. Олена зайшла в замок. Всі екскурсії вже закінчилися. Прибиральниця домивала підлогу. В залах не палало світло.
- А хтось лишився в замку? – запитала Олена.
- Ні, вже всі пішли…
- Ясно.
Олена попрямувала до бібліотеки. Вона пройшла по темному коридору, пройшла повз таємничу схему, видряпану на кам‟яній стіні. Все навколо вже не здавалося таким таємничим і загадковим. Все розгадано, все розписано. Лише десь в цьому замку блукають дві душі… Вони живуть десь, в якомусь паралельному світі, можливо, навіть, бачать їх. Тільки ми їх не бачимо… А шкода… Але вони самі зробили свій вибір. Вони порушили свої обіцянки, не схотіли миритися з долею, і робити так, як їм було написано на зірках. Олена посміхнулась. З напіввідчинених дверей бібліотеки яскраво вибивалося світло. Олена примружилась, і в якийсь момент зрозуміла, що на її очах сльози. Вона зрозуміла, що весь цей час вона плакала. Може, тому, що ця історія з замком закінчилася, що все розгадано, що немає більше таємниць. А може, тому що найсерйознішу таємницю зникнення графа і графині вона ніколи не розгадає.
Олена ступила кілька кроків і прочинила двері.
290
В бібліотеці нікого не було. Олена сумно пройшлася повз книги і сіла за стіл.
- Я хотіла зачиняти бібліотеку, - перебив Оленині роздуми знайомий голос.
- Я ще попрацюю, - відповіла Олена прибиральниці. – Сама все зачиню і сигналізацію теж увімкну сама.
- Добре, я тоді піду.
- Ворота тільки зачини.
Прибиральниця вийшла за двері і за хвилину шум її кроків стих. Олена знову лишилася сама у замку.
Вона поклала голову на стіл і закрила очі.
За хвилину знову почулися кроки. Олена насторожено підняла голову і прислухалась. З кожною секундою кроки чулися все голосніше і голосніше. Ставало зрозумілим, хтось наближався до бібліотеки.
Олена злякалася і вскочила зі стільця. Якомога тихіше вона пройшла до дверей і причаїлася, намагаючись зрозуміти, хто саме зайшов.
Кроки наближалися до бібліотеки. Олена завмерла, навіть, не дихаючи. Ступивши крок вбік, Олена дотягнулася рукою до вимикача і вимкнула світло.
За хвилину хтось зупинився біля бібліотеки з іншої сторони. Через деякий час незнайомець потягнув на себе двері і зазирнув у бібліотеку. Там було темно.
Чоловік закрив двері і пройшовся по коридору, явно щось шукаючи. Скрізь було темно.
Незнайомець знову підійшов до бібліотеки і відкрив двері, явно здогадуючись, що там хтось має бути.
Чоловік зайшов в бібліотеку і, стоячи біля стіни, почав нащупувати вимикач.
- Та де ж цей клятий вимикач? – нарешті промовив він.
Олена здригнулася. Це ж такий знайомий голос… Це ж голос Остапа! Точно, це ж Остап. А може, ні…
- Остапе? – ледь чутно промовила Олена.
- Олено! Де ти?
В цей момент Остап все ж знайшов вимикач і увімкнув світло в бібліотеці.
Олена сиділа у кутку.
- Чого ти там сидиш?
- Чатую на злодія, - спокійно відповіла Олена.
- То ти б хоч щось в руки взяла, словника якогось, - засміявся Остап.
- Мені не треба, я б і так впоралась.
- Ага, впоралась, - засміявся Остап. – І саме тому ти і сховалася під полицями.
- Я не сховалася, - стаючи з підлоги, спокійно промовила Олена. – Я була в укритті.
Остап сів за стіл і вийняв якісь папери.
- Іди щось покажу, - промовив він Олені.
Олена, обтрясаючи від пилу одяг, підійшла до Остапа і сіла поруч.
- Сьогодні допомагав прибирав удома і знайшов це у себе в кімнаті, - промовив Остап. – Мабуть, випало з блокнота Ліни.
- Неймовірно! – схопивши обома руками листки, промовила Олена. – Це роман! Його ще ніхто не читав…
- Читав, я вже читав…
- Весь?
- Ні, ще не весь. Але те, що я прочитав – вразило мене настільки, що об одинадцятій ночі я пішов до бібліотеки.
- А що тут такого? – не зрозуміла Олена і почала гортати сторінки, намагаючись знайти щось дивне.
- Пам‟ятаєш рукописи нашого графа, які ми знайшли в кімнаті?
- Так, я сьогодні закінчила з ними ознайомлюватись…
- Ліна писала про то саме…
- Не зрозуміла.
291
- Дивись, - промовив Остап, впевнено гортаючи сторінки Ліниного роману. – Пам‟ятаєш, граф писав про те, як потонув у крижаному озері.
- Так… Він писав, що думав ніби то – галявина.
- Ага, все правильно! Тепер читай ось цю главу…
Остап ткнув Олені пальцем.
Олена заглибилась у листки…
- Неймовірно, - вражено промовила вона. – Це ж точнісінько те саме…
- Ага, тільки більш поетично. Але історія та сама.
- Звідки вона знала про це? Це ж ніде не задокументовано… Я ніде такого не читала…
- А головне, знаєш що? Що ці рукописи графа ми знайшли набагато пізніше, ніж Ліна написала цю главу. Уяви собі, вона знала минуле. Уявляєш. Знала, що відбувалося з графом багато років тому.
- Мені здається, вона, навіть, не здогадувалася, що пише про те, що було насправді.
- Так, це точно. Але це неймовірно.
- А головне, знаєш, що? – посміхнулась Олена.
- Що?
- Ще один доказ того, що Ліна – дійсно, графиня. Вона відчувала зв'язок з графом, навіть, через багато років.
- Так.
- Вона якось говорила, що їй здається, наче вона живе десь у тому часі з тими людьми, про яких пише. Може, тепер так і є.
- Мабуть…
Олена встала з-за столу і підійшла до полиці з книжками.
- Я весь час думаю, чи правильно ми вчинили, що набрехали всім, про те, що Емма - графиня.
- Я теж про це думаю… Але я не жалкую, що ми це зробили.
- Так, мабуть, не варто.
- Я думаю, що щастя Емми коштує нашого обману.
Олена посміхнулась.
- Любиш її?
- Більше за все на світі, - прошепотів Остап. – Вже не можу дочекатися завтрашнього дня, коли скажу їй. Я не знаю, якої відповіді чекати від неї, але я скажу.
Олександр зайшов у свою кімнату. Біля вікна незворушно сиділа Ява і перебирала пальцями обідок рукава.
- Я все знаю, - ледь чутно промовив граф.
Ява схвильовано озирнулася, але нічого не відповіла.
Граф пройшов по кімнаті і нервово кинув свій плащ на стілець.
- Я даю тобі можливість піти… Бери, що хочеш, тільки йди…
Ява встала і повільно пройшлася по кімнаті. Вона одягла найкоштовнішу материну сукню, яка мала біля десяти нижніх спідниць та була зроблена з розкішних матеріалів: золотої парчі, обробленої смарагдовою тафтою.. Одна із спідниця була пошита із шовку в золоту та фіолетову полосу, з каймою із тафти. Інша – з чорного оксамиту, розшита золотими ґудзиками, що з‟єднувались один з одним золотими шнурами. Рукава обшиті пурпуровим шовком. Тугий корсет, який затягувався ззаду золотими шнурками, здавлював Яві широку талію, і груди ледь влізали в цю тонку вишукану роботу.
В ній не було нічого. Ні гармонії, ні тієї королівської вишуканості, ні осанки. Але не зважаючи на це, вона виглядала, як справжня графиня. Усі недоліки її рухів, в яких була відсутня грація та краса, покривав надлишок високомірності, яка майже завжди притаманна людям блакитної крові. Вона дивилася на навколишній світ так, наче він був мізерним, і все навколо жило за її правилами.
292
Ява дійшла до величезної полиці, на якій стояла маленька прямокутна скарбничка. Стискаючи губи від злості, Ява відкрила її і подивилася усередину. Там лежав блакитний, кольору неба, камінь
- Від тебе мені нічого не треба, - прошепотіла Ява. – Мені достатньо того, що я знаю, що ти мучитимешся в пеклі все життя, бо порушив присягу, дану мені. Щоб не було написано тобі на долі, та ти будеш щасливий лише зі мною. Бо ти присягнув на камені, що кохатимеш мене вічно, але не втримав своєї обіцянки.
- Якби ти не поїла мене травами, я б знав, що, насправді, люблю іншу жінку…
- Ти ніколи не будеш з нею щасливим. Тебе чекає горе…
- Я не вірю…
- Не віриш? – загадково перепитала Ява.
Вона знову зверхньо пройшлася по кімнаті і підійшла до Олександра, взяла його за руку і поставила йому на долоню маленьку скарбничку. Граф дістав звідти камінь і уважно на нього подивився.
- Це мій тобі подарунок, - посміхнулась Ява.
- Залиш собі…
- Ні, цей камінь проклятий. Мій батько сьогодні вранці прокляв його. Тепер до нього не можна торкатися… А ти – торкнувся… Тепер в твоєму роді не буде жодного щасливого кохання. Усі жінки або вмиратимуть, або лишатимуться до віку самі. Три світанки зустрінеш зі своєю коханою.
Граф крижаним поглядом подивився Яві в очі.
- Заради цих трьох днів з нею я готовий мучитися в пеклі все інше життя.
В той же день привіз граф Іванну в замок. І три дні вони були щасливі в коханні, а на четвертий день Іванна не прокинулась. На цьому закінчилося щастя назавжди. Від чого померла – ніхто не знав, та говорили люди, що наговорено їй було, за те, що графа спокусила, у вірної дружини відбила.
А на наступний день вернулася Ява у замок і повідомила, що має право жити в ньому, бо носить у собі спадкоємця цього замку.
Граф нічого їй не сказав. Не промовив жодного слова. Але в тієї ж ночі він зачинився у своїй кімнаті, забравши з собою перо, папери для писання, та камінець.
Не виходив він декілька днів. Не пив нічого, не їв. Запанікували служниці, що загине граф без води та їжі. Наказала Ява виламати двері, та коли виламали - не було там ні графа, ні камінця… Зник він. Поховала Ява зі служницями тіло, виліплене з глини та піску, замість чоловіка, щоб говору між людьми уникнути. А графа так ніхто і не знайшов. Шепотілися служниці, що проміняв він вічне щастя на три дні палкого зрадливого кохання. А Ява так і прожила до кінця життя одна, виховуючи Олександрового сина, та намагаючись зняти з нього прокляття блакитного камінця.
Остап зайшов у весільний зал. Все було прикрашено кульками, зірочками та сердечками. На столах стояли тарілки. Дівчата розставляли їжу.
- А де Емма? – запитав Остап.
- Вона на другому поверсі, в кімнаті для нареченої - відповіла одна із дівчат.
Остап швидко вибіг на другий поверх і тихо постукав у кімнату.
Ніхто не відповів. Остап прочинив двері.
Навпроти величезного дзеркала стояла Емма і милувалась на своє відображення.
- Остапе, заходь! – зраділа Емма, побачивши його у дзеркалі.
Вона обернулась… Боже, яка ж вона була вродлива. Плаття, обшите діамантами, тьмяніло у порівнянні з її посмішкою, очима, волоссям. Господи, кому запропонувати півжиття, щоб вона стала його нареченою, щоб відмовилась від свого графа.
Хотілося плакати.
Сьогодні вона вийде заміж… і все…
Остап підійшов до Емми. Він знав, що має їй сказати. Він вивчив ці слова напам‟ять. Та ніяк не міг їх промовити. Але ж іншого шансу не буде. Сьогодні останній шанс.
293
Чому не можна не виходити сьогодні заміж? Може, завтра, чи післязавтра. А краще через тиждень… Чи місяць…
Остап закрив очі. Ні, сьогодні. Або сьогодні, або він втратить її назавжди.
- Я така щаслива, - прошепотіла Емма. – Знаєш, в цьому світі немає людини щасливішої за мене. Уявляєш?
- Ні, - покачав головою Остап.
- Збулися дві мої мрії: я знайшла чоловіка, який безтямно закоханий в мене, а ще я – графиня.
На обличчі Емми з‟явилася посмішка. Вона підбігла до Остапа і схопила його за руку.
- Остапе, я графиня! Ти уявляєш? Я досі не вірю! Я графиня!!!
Вона подивилася нанавколо.
- Я думаю, вони мають бути тут, - промовила вона, підійшовши до стіни.
- Чому тут? – здивувався Назар.
- Я бачила структуру інших поверхів. Всі поверхи схожі…
- І то правда, - погодився хлопець. – От тільки дверей тут немає.
Олена пішла вздовж стіни.
- Здається, тут ніде немає дверей, - здивовано промовила вона. – Дивно… Навіщо ж тоді було будувати підвал. Пішли звідси…
- Стривай, - раптом промовив Назар, який весь цей час стояв незворушно.
- Що?
- Ти не помилилась. Двері дійсно в цьому місці… Були колись…
Олена швидко підійшла до Назара.
- Вони забетоновані, - впевнено промовив хлопець, проводячи рукою по стіні.
- Ясно…
- І сокира тут явно не допоможе…
Олена зосереджено обернулась навколо.
- Коли ми були ще за дверима, мені здалося, що там далі є вікно.
- Де саме? – вдивляючись вглиб коридору, запитав Назар.
- Не пам„ятаю. І взагалі, може, мені здалося…
- Пішли перевіримо, якщо не боїшся.
Назар взяв Олену за руку, і повів вздовж проходу, освічуючи дорогу мобільним телефоном.
- Дуже романтична прогулянка! – промовив Назар, намагаючись розрядити обстановку.
- Майже, як побачення… Тільки, замість свічок, мобілка…
- А замість ресторану, госпіталь, - засміявся Назар.
- А ще чимось смердить…
- Чим? – здивувався хлопець, намагаючись відчути запах.
- Не знаю… А ти не відчуваєш? – затуливши ніс рукою, запитала Олена.
- Трохи… Але може, то вологість…
- Дивись, он зверху віконечко, - промовила Олена.
112
- Цікаво, що там.
Олена та Назар підійшли до стіни з маленьким квадратним віконцем.
- Якщо ти підсадиш мене, то я можу подивитися, - промовила Олена.
Назар взяв Олену на руки і, що є сили, підняв уверх.
Олена вхопилась руками за підвіконня і подивилась крізь запилене скло.
- Що там? – запитав Назар.
- Не знаю, я не можу розгледіти.
- Швидше розглядуй, я ж не вічно тебе триматиму!
- Не знаю… Але сморід звідти.
Назар поставив Олену на підлогу і втомлено стряхнув руками.
- Яка ж ти важка! Схуднути не думала?
- На себе подивись! – обурилась Олена.
Назар спробував дострибнути до вікна, але воно було надто високо.
- А може, розіб„ємо скло і проліземо всередину.
- Давай, - невпевнено відповіла Олена.
Назар зняв з себе черевик і почав кидати у віконце. Вже з першого удару скло потріскалося і з нього почали сипатися маленькі уламки.
- Який сморід, - скривилася Олена.
- Це точно звідти, - промовив Назар.
- А як ми заліземо?
Назар подивився на Олену.
- Давай так, - запропонував хлопець. – Ти спробуєш потримати мене дві секунди… Я по тобі виберусь на вікно і зачеплюся рукою за раму. А потім витягну тебе за руку.
- Добре, лізь…
Олена присіла. Назар став ногою їй на плече.
- Не боляче?
- Та лізь вже швидше.
Хлопець швидко виліз на підвіконня, і однією рукою тримаючись за віконну раму, іншою почав виймати з рами уламки розбитого скла.
- Боже, який же тут сморід! – промовив він.
- Я аж сюди чую. Давай мені руку.
Назар простягнув Олені руку. Вона міцно схопилася за неї. Хлопець потягнув її вверх.
- Тримайся за раму, - промовив він дівчині. – Зараз я стрибну вниз, а потім ти стрибнеш, і я тебе зловлю.
Назар швидко стрибнув вниз і раптом дивно зупинився.
- Що там? – не зрозуміла Олена.
- Не знаю, але я стрибнув у щось м„яке, - піднімаючи ноги, промовив Назар. – Може, тобі краще не стрибати.
- Ні, я теж хочу. Лови мене.
Дівчина впевнено стрибнула вниз.
- Я теж стрибнула у щось м„яке… І вонюче.
Олена нахилилася вниз і раптом завмерла.
- Назаре… Так це ж… Так це ж…
- Нічого не кажи, - ледь стоячи на ногах, промовив Назар. – Я вже зрозумів, що це…
- Назаре, так це ж…
Олена більше нічого не могла вимовити. Вона швидко зіскочила з трупу людини, який лежав під нею.
Назар стояв нерухомо. Він бачив, що йому нема куди стрибати. Навколо нього в ряд лежали трупи давно вбитих людей.
- Назаре, вони скрізь, - ледь видавила із себе Олена. – Вони тут скрізь, чуєш! Їх тут мільйони!
Назар мовчав.
- Як же так? Подивись туди, - махнула рукою Олена. – І туди… І туди! Господи, скільки їх тут! За що? Назаре! За що їх убили? Що вони поганого зробили?
113
Олена в істериці почала кричати. Її очі були заповнені сльозами, руки тряслися, а ноги не рухалися.
- Треба іти звідси! – крикнув Назар.
- Я не можу! – кричала Олена. – Як же я піду? Тут же скрізь люди!
Назар підбіг до Олени і схопив її на руки. Вона видиралася, кричала, і явно не розуміла, що відбувається.
- Тримайся за раму! – крикнув Назар.
- Назаре, тут же люди!
- Тримайся за раму!
Олена продовжувала кричати.
Назар поставив її на підлогу і щосили вдарив по обличчю.
Олена раптом замовкла.
Назар підняв її на руки. Вона міцно вхопилася за раму і через мить зістрибнула в коридор. Хлопець вистрибнув за нею.
Олена прокинулась в своєму ліжку у себе в квартирі. Уривками дівчина могла згадати, як опинилася вдома. Вона пам„ятала, як Назар виніс її на руках з лікарні, пам„ятала, як вони сідали в якийсь автобус, як вона спала, впершись на нього. Потім він провів її додому. Пам„ятала, що за весь цей час вони не обмовились жодним словом.
Олена поклала голову на подушку. Чомусь згадалося, як Назар вдарив її по обличчю, коли в неї була істерика. І знову перед очима стала та картина в підвалі. Тисячі, мільйони вбитих без суду і слідства. Невже всі вони були ворогами, невже вони не заслужили, навіть, того, щоб їх хоча б поховали, а не залишили гнити в забетонованому підвалі.
Як же так? Що ж то була за політика? Про який народ вона дбала?
Всі ці історики, дослідники сперечаються, за якого режиму було жити краще. Демократія, соціалізм, комунізм… А насправді, яка там різниця! У людей відібрали життя, просто так, ні за що. А ті люди, які досі відстоюють комуністичні погляди… про що вони думають? Про те, що булочка з м„ясом коштувала шість копійок? Про те, що першого травня був вихідний? Та хіба ж може це порівнятися з цінністю людського життя? Невже ж вони так і не зрозуміли, яка, насправді, була та політика, за яку вони віддавали свої життя.
Тим, хто народився пізніше, і не застав комуністичного режиму, залишається лише радіти і дякувати Богові, за те, що вони народилися в демократичній країні і виховувались за її законами, що їм дали право на власну думку, власне світосприйняття, а не примусили жити за книжкою Карла Маркса.
- Так можна і збожеволіти, - прошепотіла Олена.
Вона встала з ліжка і увімкнула телевізор, намагаючись забути ті страшні спогади хоч би на хвилину. По телевізору показували якусь графиню та її подругу, яка натхненно виголошувала промови. Олена увімкнула кофеварку і сіла на диван.
За хвилину подзвонив телефон. Олена відірвалася від телебачення і взяла трубку.
- Олено, привіт. Це Карла.
- Привіт, Карло, рада тебе чути.
- Вже третій день намагаюся додзвонитися до тебе, а в тебе трубку ніхто не бере. Ти що, вже не живеш в своїй квартирі? – запитала Карла.
- Ні, не живу, - впевнено почала брехати Олена.
- А де ти живеш? Чого ж не повідомила, що переїжджаєш?
- Ми з Назаром не хотіли нікому говорити, - продовжувала Олена. – Думали, почекати…
- Що, серйозно? Ви що, одружуєтесь?
- Поки що, ні. Ми вирішили спочатку пожити разом… Подивитися, як воно…
Карла заздрісно зітхнула в трубку.
- Коли ж це ми з Максом на таке наважимось? – сумно промовила вона.
Олена посміхнулась.
114
- А чого ти мене видзвонюєш?
- А-а-а, - відірвавшись від роздумів, промовила Карла. – Треба здати звіт по проробленій роботі.
- Що за звіт?
- Приблизно два листки, - пояснила Карла. – Пишеш, що ти вже зробила, і що збираєшся робити найближчим часом.
- Ясно, напишу… Поки що не знаю, що саме напишу, але дякую, що сказала.
- І Назарові передай, щоб написав, і до завтра здав.
- Що серйозно? Часу тільки до завтра?
- Ну, насправді, на це дали три дні, - пояснила Карла, - але я не могла ніяк тебе видзвонити.
- Ясно. Бувай.
- Бувай. Дзвони інколи.
Олена зайшла в аудиторію і подивилася навколо. Назара іще не було. Олена сіла за першу парту.
- Привіт, Олено! – промовив хтось із одногрупників.
- Привіт, - відповіла Олена, не піднімаючи голови.
- Як там справи?
- Нормально…
В аудиторію кулею влетів Назар.
- Назаре…
- Я хочу поговорити з тобою, Олено, - злісно промовив він, і схопивши Олену за руку, потягнув її в коридор.
Олена покірно пішла за ним.
- Що це все означає?
- Що? – не розуміла Олена.
- Ми уже одружуємось? – люто крикнув Назар. – То може, хоч день весілля скажеш!
Олена засміялась.
- Ти смієшся? Тобі смішно? Неймовірно! Я, як останній дурень, не розумію, з чим це мене вітають усі хлопці, а їй смішно!
- Вибач, - промовила Олена. – Це я Карлі спеціально таке сказала, на зло.
- Досить! – перебив Назар. – Мені набридло це все! Мені байдуже, які у вас там відносини з Карлою, але тепер без діла до мене, навіть, не наближайся!
З цими словами Назар розвернувся і гордо зайшов в аудиторію.
Олена зайшла за ним і сіла разом з ним за парту.
- Щось треба? – різко запитав хлопець.
- Так… Дай мені почитати свою роботу.
- Не дам.
- Добре, я сама візьму, - спокійно промовила Олена і відкрила Назарів рюкзак.
- Не чіпай мої речі. Тебе не навчили, що не можна чіпати чужого?
- А хіба ми чужі? – запитала Олена, виймаючи звіт.
Назар нічого не відповів, і лише відвернув голову до вікна. Олена схилилася над його роботою.
Дивно, але дівчина не помилилась. Вона знала, що він напише все, як є, про трупи, про хвороби в лікарні, про сморід…
- Ти не здаси цієї роботи, - нарешті промовила вона.
- Я тебе забув спитати, - грубо промовив Назар.
Олена нічого не відповіла. Вона відкрила сумку і дістала звідти іще один звіт.
- Я надрукувала два звіти. Для себе і для тебе.
Назар взяв в руки Оленин звіт і переглянув його очима. Вона написала про архітектуру лікарні, про те, коли саме її збудували, коли було добудоване праве крило, про кількість поверхів і таке інше.
- Ти б іще написала, яка ширина сходів, - уразив Назар.
115
- А я і написала, - посміхнулась Олена. – На третій сторінці зверху є.
- Ти думаєш, твій звіт цікавіше за мій? А де про підвал? Де про трупи? Ми що, нікому нічого не розкажемо? Чи це буде наша весільна таємничка?
В аудиторію зайшов викладач.
Всі встали.
- Добрий день. Я вас довго не затримуватиму. Покладіть всі свої роботи на стіл, і можете бути вільні. Якщо у когось є питання, то через десять хвилин в 114 аудиторії я проводжу консультацію. Приходьте.
Всі попрямували до викладацького столу і по черзі клали свої листочки йому на стіл, після чого повільно виходили з аудиторії.
Назар взяв обидва свої звіти і пішов до викладацького столу. Олена зробила вигляд, ніби збирає сумку, а насправді, слідкувала за кожним його кроком, намагаючись вгледіти, який же саме звіт здасть Назар.
Назар підійшов до столу.
- Назаре, ти так багато хочеш мені розповісти, що написав два звіти? – пожартував викладач.
- Ні, це просто два екземпляри. Один вручну написаний, а другий я на комп„ютері набрав.
- Ясно, - промовив викладач. – Ну, то здавай.
Назар останній раз подивився на звіти. Його звіт був на сто процентів кращий, насичений подіями, цікавими деталями, припущеннями. А у Олени… Що у неї в звіті? Перераховані поверхи, розписані дати. Хіба хтось запам„ятає ті дати, хіба ж вони комусь цікаві?
Олена підійшла до столу і поклала свою роботу.
- Назаре, ти ідеш? – запитала вона.
- Так, іду, - голосно відповів Назар і показово поклав свій звіт на стіл викладачу.
- Неймовірно, - прошепотіла Олена і вийшла з аудиторії.
- Все, всі здали? – голосно запитав викладач.
- Почекайте, почекайте, - раптом крикнув Назар. – Я краще здам вам інший звіт.
- Яка там різниця, Назаре? Вони ж однакові.
- Та у мене почерк поганий. Краще візьміть роздрукований звіт.
З цими словами він витяг з купи листків свій звіт і поклав замість нього звіт Олени.
Дівчина вийшла на вулицю.
Назар наздогнав її, і весело взяв за руку.
- Ну, моя прекрасна наречена, тепер ти можеш пояснити, чого я не можу написати про те, що побачив.
- Яка вже різниця, Назаре? Ти ж не слухаєш мене? Ти ж вважаєш, що ти розумніший? От і думай сам!
- Чого ти кричиш на мене? – обурився Назар.
- Бо я просила тебе не здавати свій звіт, але ж ти все вирішуєш сам, мої поради тобі не потрібні.
- Заспокойся, я здав той звіт, який ти мені дала!
- Я бачила, який ти здавав звіт! Не треба мені брехати!
- Не знаю, як тобі, але мені це все вже точно нагадує подружнє життя. Ми сваримося так, наче одружені вже десять років.
Він вийняв з кишені зім„ятий листочок паперу і віддав Олені.
Олена розвернула його.
- Це мій звіт. А у викладача той, який ти сказала мені здати.
Дівчина полегшено зітхнула.
- То, може, ти поясниш мені щось, - посміхнувся Назар.
Олена зупинилася і подивилася на нього.
- Послухай, Назаре. Зрозумій одне! Насправді, щоб тобі хто не говорив, їм усім байдуже, чим ти там займаєшся. Якщо ти зараз скажеш, що знайшов у підвалі тисячі трупів, ти знаєш, чого ти доб„єшся?
116
- Ми привернемо увагу дослідників, істориків, - припустив Назар. – Хіба ж це погано? Он з Карлою та Остапом паралельно в замку працює археологічна група. Думаєш, їм погано? Та група все замість них зробила, і тайники знайшла, і родові картини дослідила, і навіть, експертизи провела.
Олена засміялась.
- Це тобі так здається, - промовила дівчина. – В замку працюють люди мера, їм на це держава виділила гроші. До того ж, є можливість знайти коштовний камінець… А у нас що? Цей госпіталь на краю міста нікому не потрібен. Цих мерців, яких ми знайшли, треба відправити на експертизу, на кожного відкрити кримінальну справу. Хто захоче цим займатися? До того ж, треба вивезти з підвалу тисячі трупів. Для цього треба якесь устаткування. А на устаткування треба гроші, а у нашого міста немає грошей. А тому все, чого ми доб„ємося, це того, що госпіталь закриють, і не відкриватимуть іще років сорок, доки будівля сама по собі не розвалиться.
- Може, ти і права, - промовив Назар. – Але ж на захисті ми розкажемо, що саме знайшли.
- Звичайно, розкажемо.
- А про духів ми розкажемо? – з цікавістю запитав Назар.
- Ну, якщо знайдемо духів, то розкажемо, - засміялась Олена.
Олена сиділа на сходах і чистила картоплю.
Назар підійшов до неї і теж сів на сходи.
- А коли ми наступного разу підемо в госпіталь? – запитав Назар.
- Коли щось треба буде… тоді і підемо.
- Я перечитав архівні документи. В 1921 році будівля належала НКВС. Якщо вважати, що вони розстрілювали в підвалі «ворогів народу», тоді все стає на свої місця.
- Що саме стає на свої місця? – посміхнулась Олена, вражена тим, наскільки обмежена і дитяча логіка у Назара.
- Ну… Все. І про те, чого в підвалі стільки трупів, які ніхто по-людськи не поховав… Про те, чого стільки разів лікарню закривали на карантин через інфекційні хвороби, яких ніяк не могли позбутися. І одразу зрозуміло стає про духів, про яких розповідав дід.
В цьому місці Олена не витримала і голосно засміялась.
- Я що, розсмішив тебе? – образився Назар.
- А ти вважаєш, що балачки про духів можна слухати серйозно? – вставши зі сходів, перепитала Олена.
- Олено! Ти досі не віриш? – вражено промовив Назар. – Як так, Олено? Після того всього, що ми пережили, почули, побачили врешті решт! Ти не віриш! Неймовірно!
- У що не вірю? – спокійно поставивши каструлю на вогонь, посміхнулась Олена. – Я вірю… Вірю, що з 1921 тут було НКВС, вірю, що незаслужено вбили тисячі людей, вірю, що назавжди поховали цих людей в підвалі. Щось іще? Може, щось забула?
- Так, про духів! – голосно крикнув Назар.
- Немає ніяких духів, Назаре.
- А як же дід?
- А що дід?
- Ну він же бачив! Він же розповідав… І в щоденнику написав.
- Ой Назаре! А ти в усе віриш. Я зараз скажу, що заміж виходжу, і ти підеш подарунок купляти!
- До чого тут це?
- Добре, - відірвавшись від плити, серйозно промовила Олена. - Ти можеш зараз на сто процентів сказати мені, що все, що говорив дід – чиста правда!
Назар понуро опустив голову.
117
- Чи можеш ти, - продовжила Олена, - зараз на сто процентів сказати мені, що дід після війни не втратив здоровий глузд, наприклад показати довідку від лікаря?
Назар продовжував мовчати.
- От і все, - радіючи своїй перемозі, завершила Олена. – Ти сам точно не знаєш, чи віриш у все це. Тобі просто хочеться, щоб так було, просто тобі хочеться, щоб існували духи, якісь потаємні світи – щось незвичне. Але твій розум прекрасно розуміє, що такого бути не може.
- Я вірю дідові! – впевнено промовив Назар. – Я не можу сказати, чи повністю він здоровий. Хай, навіть, він хворий, та я не думаю, що він вигадав свій щоденник з порожнього місця.
- Духів не існує, Назаре! – посміхнулась Олена.
- А як же Ігор… Із села Подолища? Як же будинок, який існував лише вночі, а на ранок постарів на тридцять років? Як же вогник на другому поверсі?
- Подивись за картоплею, щоб не пригоріла, - промовила Олена і вийшла з кухні.
Назар сів на стілець і подивився на вогонь.
Неймовірно, як можна не вірити у все це?
Назар поправив кришку каструлі і знову подивився на вогонь.
Йому важко було сперечатися з Оленою. Він точно знав, вона не права, але її докази… Вони були такі лаконічні, такі розумні, що важко було їх заперечувати. Її слова завжди базуються на якихось підтверджених фактах. Вона точно помиляється, але без реальних перевірених фактів доводити їй щось просто марно.
- Вода з каструлі тече! – крикнула Леся, забігши на кухню.
- Я задумався, - виправдуючись, промовив Назар.
- І про що ти так задумався? – запитала жінка, вмикаючи менший вогонь під каструлею.
- Про… Про те…
Жінка уважно подивилась на Назара.
- А як ви думаєте, - нарешті промовив Назар. – А якщо не поховати людину, що з нею стане?
- Не знаю, - задумливо промовила Олеся. – А що?
- Нічого… Просто я не розумію, навіщо ховати людину. Можна просто кинути її в якомусь підвалі.
- Вона почне гнити, - пояснила Олеся.
- Ну добре! Тоді закопати в землю! Хай гниє в землі! Але ж її навіщось хоронять.
- Ну… Це просто так склалося з давніх-давен, - нічого не розуміючи, пояснювала жінка. – Є така традиція – ховати з церемонією, зі священиком…
- Я розумію! Але навіщо? Можна і так оплакати, без священика!
Олеся задумалась. Вона подивилась на Назара.
- Просто коли людина помирає, то її душа звільняє тіло, - трохи помовчавши, нарешті промовила Олеся. – І для того, щоб не тільки тіло, а й душа покоїлись з миром, треба молитися за цю душу і провести священний обряд. Кажуть, тоді душа потрапить на небо… А на дев„ятий та сороковий день душа востаннє спускається на землю, попрощатися з родичами… Ну… Принаймні, я так думаю.
Назар уважно слухав жінку, не відводячи від неї очей.
- А ще, треба ставити свічки в церкві. В знак того, щоб душа знала, що ми пам„ятаємо про неї…
- Супер…
- Може, це така не дуже точна, і трохи примітивна думка, - пояснила Олеся. – Але я вірю у все. І завжди ставлю свічки…
- А якщо не провести обряд поховання, що буде з душею? – запитав Назар.
- Не знаю…
- Ну просто скажіть, як ви думаєте!
- Я думаю… Думаю, вона поневірятиметься серед людей, являтиметься родичам у снах. Не знаю… Думаю, їй буде погано!
118
Олеся замовчала.
- Навіть, знаєш, що я думаю, - продовжила вона.
- Що?
- Може, в тому і суть понять «рай» та «пекло». Може, насправді, не існує таких двох окремих світів – в одному цвітуть яблука, а в другому - горить полум„я. Може, якщо молитися за людину, провести правильно обряд, то їй будуть прощені усі гріхи, які вона скоїла, і вона потрапить на небо. А якщо не провести обряд, то її душа буде не прощеною, житиме серед людей. Може, цей світ для неї і є пекло?..
- Може, - задумливо промовив Назар.
Олеся сіла на стілець.
- А ви вірите в те, що дід бачив духів?
- Не знаю… Мабуть, що ні.
- Думаєте, він хворий?
- Ні. Думаю, йому здалося…
- А чому ви не вірите? Думаєте, не може такого бути? – запитав Назар.
- Це все якось нереально…
- Ну чому ж! Ви ж самі тільки-но казали, що є душі, які не потрапляють на небо, а залишаються на землі. От і припустіть, що саме вони ходять по лікарні.
- Та ну. Звідки їм там узятися? – засміялась жінка.
- Ну… Наприклад, якась людина під час війни померла в госпіталі. Її ніхто не поховав, просто кинули в підвал. А її душа шукає притулку, і не знайде його, поки тіло не поховають за церковним обрядом.
- Картопля горить! – забігши на кухню, крикнула Олена. – Ви що! Посліпли тут! Картопля горить, а вони…
Олена вимкнула вогонь під каструлею.
- Ми розмовляли, - пояснила Леся.
- Я чула, - іронічно промовила Олена. – Про духів, похорони. Назар і вам голову намагається задурити?
Назар посміхнувся Олені.
- Ну що ж, Назаре, бери їж свою підгорілу картоплю, та лягай спати.
Назар зайшов в кімнату. Олена лежала з закритими очима. Може, спала.
Назар сів біля неї і забрав волосся з її обличчя. Олена не поворухнулась. Назар не міг відвести від неї погляд. Вона не була вродливіша за всіх дівчат, яких він бачив. Але вона була особлива. Вона була не така, як усі. І не лише тому, що її розум перевершував усіх, кого він знав. Просто щось в ній було таке… Назар точно знав, що саме таку жінку хотів би бачити поруч із собою все життя. Він хотів, щоб саме вона була його дружиною. І хай навіть, в них кардинально розходилися думки. Той що? Так, навіть, цікавіше. Він не знав чи кохав її, але був упевнений, вона створена саме для нього.
Назар нахилився і ніжно поцілував Олену. Вона досі спала.
В кімнаті діда загорілося світло. Назар встав з Олениного ліжка і вийшов із кімнати.
- Може, вам щось принести? – ввічливо запитав Назар.
Дід покачав головою. Назар подивився на дідове ліжко і побачив листки його щоденника, який Назар знайшов у погребі.
- Хочете дописати?
Дід посміхнувся.
- Пишіть – не пишіть, - сівши на стілець, сумно промовив Назар. – А вам все одно ніхто не вірить.
Дід щось показав руками.
- Я не розумію мови німих, - розчаровано промовив хлопець.
Дід ткнув пальцем в Назара.
- Ви питаєте, чи вірю вам я?
Дід радісно покачав головою, радий, що студент його зрозумів.
119
- Звісно, звісно, вірю, - без сумнівів промовив Назар.
Дід встав і підійшов до столу. Він махнув Назарові рукою, показуючи, щоб той допоміг посунути стіл вбік. Через деякий час дід почав совати своє ліжко. Назар, нічого не розуміючи, мовчки йому допомагав.
Коли «перестановка» у дідовій кімнаті закінчилась, дід підняв дерев„яну брилу і відсунув її вбік. Назар вже піднімав цю брилу, сподіваючись, що там є сходи в погріб. Але дід нахилився і просунув руку далеко під підлогу. Мабуть, там він зберігав дуже цінні для нього речі, про які не знала, навіть, Олеся.
Дід вийняв з-під підлоги пошарпаний зошит і віддав його Назарові.
- Ви хочете, щоб я прочитав? – намагався вгадати дідові дії хлопець.
Дід махнув головою і почав совати ліжко на своє місце.
- Дякую, - тихо промовив Назар. – За довіру…
Він зайшов у кімнату, де спала Олена. Ввімкнув старий дідів світильник і, заховавшись під ковдрою, відкрив зошит.
Це був щоденник, якогось Нестора Вишенського. Прізвище було знайоме Назарові. Він пам„ятав, що таке саме прізвище він чув від охоронця госпіталю. Це було прізвище пацієнта, який боявся темряви. А потім, здається, ще й Олена розповідала, що він помер у 1970 році. Як же тоді він міг запалити світло в палаті через тридцять років після смерті. Неймовірно… І як Олена може не вірити у все це? Сама ж все бачила на власні очі! Які іще їй докази потрібні?
На сусідньому ліжку почулося шарудіння. Назар швиденько вимкнув світильник і визирнув з-під ковдри.
- Чого ти клацаєш тим світильником? – сонно запитала Олена, перевертаючись на другий бік. – Ще й під ковдру його сховав, наче крізь ковдру не пробивається світло.
Назар нічого не відповів. Він дочекався, коли Олена знову заснула, і знову ввімкнувши світильник, заліз під ковдру і почав читати.
17.09.1969
Війна між Америкою та В„єтнамом завершилась… За що ми воювали? Для кого стали героями? Для Радянського Союзу? Для В‟єтнаму? Для кого? І що ми досягли, убивши тисячі людей? Чого ми, взагалі, добивалися? Нам давали накази зверху, а ми беззастережно їх виконували. Мабуть, і досі виконуємо. І завжди виконуватимемо.
За що ми убивали тих американців? Що поганого вони зробили мені, моїм друзям, моєму народові?
Війна завершилась, але ті криваві картини і досі стоять перед моїм обличчям. Я провинив перед Господом Богом за те, що убивав невинних людей, і тепер не знаю, як мені пояснити, що я всього лише виконував накази.
19.09.1969.
Мене перевели у ліве крило. У мене з„явилося багато нових друзів. Вони допомагають мені забути ті страхи, які я пережив. Може, я надто емоційний, та нічні кошмари і тут не дають мені спокою. Вчора ввечері, я бачив духів. Я, навіть, чув їх голоси. Це правда. Хлопці сміються наді мною. Кажуть, я надто вразливий. Може й, так. А може, то душі тих людей, яких я безневинно убив?
27.09.1969.
Мої нічні бачення стали справжньою легендою. Вчора до мене, навіть, приходив психіатр. Більше за все на світі я боявся його вироку. Але я здоровий!
Сьогодні вночі знову бачив духів. Так виразно, як ніколи. Мені здалося, я навіть, бачив обличчя. Це була літня жінка. Здалеку вона була схожа на тінь. В руках тримала маленький яскравий вогник, може, маленьку свічечку… Я не пам„ятаю. Я хотів заговорити. Та вона пройшла повз мене, наче не бачила. А може, дійсно не бачила. А коли дійшла до стіни, то зникла. Наче пройшла крізь стіну.
120
Хлопці вже не сміються з мене, але здається, що не повністю вірять.
Ходять чутки, що на другому поверсі теж хтось бачив жінку зі свічкою в руках, яка пройшла крізь стіну. Я так хотів дізнатися, що саме вони там бачили, але нас не пускають на другий поверх. У них там якась вірусна інфекція, тому спілкуватися з ними заборонено. А ще Валентин з сусідньої палати чув, як плакала дитина…
Треба заговорити з тією жінкою. Треба просто наважитись. Хоча, насправді, навіть, не уявляю, де взяти в собі таку сміливість.
30.09.1969.
Мені страшно спати вночі. Я хочу спати, та боюся стулити очі. Ці тіні, ці люди – повсюди. Вони навколо нас. Мені страшно. Може, вони, навіть, зараз десь поруч. Я боюся вимикати світло. Я молю Бога, щоб мене повернули у праве крило. Хай краще вірусна інфекція, ніж втрата розуму.
Позавчора я наважився на розмову. Та вони не чують мене. Або не хочуть чути. Проходять повз мене, може, навіть, не бачать. Принаймні, одне тепер можу сказати напевно – це не ті люди, яких ми убивали. Це не американці. Якщо дуже довго вслухатися, то можна, навіть, розрізнити деякі слова. Вони говорять нашою мовою.
Мені здається, я не єдиний, хто бачу їх. Всі навколо стали такі мовчазні, задумливі. Вони всі знають, всі бачать, але мовчать.
3.10.1969.
Я, нарешті, спокійно спав вночі. Ніяких голосів, ніяких вогників. Може, це тому, що мене перевели у праве крило. А може, тому, що я не вимикаю вночі світло в кімнаті. Я боюся, що захворію невідомою хворобою, якою заражаються всі, хто потрапляє сюди. Кажуть, цей шпиталь збираються закривати, а нас переводити у шпиталь в іншому селі. Але поки там нема місця.
Мені розповіли легенду, що з 1921 року тут відбувалися масові розстріли людей і що ніби саме їхні душі тепер блукають з поверху на поверх та шукають притулку. Може, й так. Після того, як мене перевели у праве крило від мене це стало так далеко.
7.10.1969.
Нещодавно мого друга Василя поклали на обстеження у ліве крило. Його збиралися виписувати, а повернули назад з ампутованою частиною руки. Кажуть, вночі він вийшов у коридор і йому на руку впало скло. Хіба я можу повірити в це після того, що сам пережив у тому лівому крилі? Я так хочу поговорити з ним. Але до нього нікого не пускають. Кажуть, з тієї ночі він не промовив ані слова. І що гірше, кажуть, що навряд чи, вже колись промовить.
Був ранок. Олена та Назар мовчки ішли до шпиталю. Назар про щось понуро думав, а Олена і рада була, що він, нарешті, мовчить.
- Олено, а коли було побудована ліва частина шпиталю?
Олена нічого не відповіла.
- Ти не розмовляєш зі мною?
- Мені просто прикро, що ми вже півтора місяці досліджуємо цю будівлю і вся робота повністю висить на мені.
- Оце так! Приїхали!
- Назаре, а що ти зробив? Що? Ти, навіть, не знаєш, коли збудували цей шпиталь, а ще смієш на щось претендувати? Що ти за весь цей час зробив? Може, розкажеш мені, бо я результатів твоєї роботи не бачу.
- Та я в три рази більше, ніж ти, зробив. Я тобі можу розповісти все про…
Назар замовчав.
- Про… Про, - ніяк не наважувався закінчити фразу Назар.
- Ясно. Про духів, - саркастично промовила Олена. – На захисті теж про духів розказуватимеш? А я за тебе червонітиму.
121
- Не червонітимеш, якщо зараз скажеш дату будівництва…
- Не скажу, - впевнено відповіла Олена.
- А де ж мені її взнати?
- Ну я ж десь дізналась…
- У тебе карта є. В ній написано, - сумно промовив Назар.
Олена нічого не відповіла.
- Ну добре, дай мені карту, - весело промовив Назар.
- Дати карту? З якого дива?
- Тобі шкода?
- До чого тут це? – образилась Олена. – Це моя карта. Я її для себе купила. Вона не так вже й дорого коштує. Іди і купи собі, якщо так треба.
- Мені не потрібна вся карта! – розсердився Назар. – Мені потрібна єдина дата. Навіщо мені ціла карта?
- Я нікому не даю свої речі, - спокійно відповіла Олена.
Назар іронічно відвернув обличчя.
- Що? – не зрозуміла Олена. – У мене є така риса, як бережливість. Я бережно відношусь до речей, і тому нікому їх не даю. Я просто дуже ощадлива.
- Це називається іншим словом. Ти не ощадлива, ти – жадібна!
- Нічого собі! Я не жадібна, я бережлива!
- Ти жадібна.
Олена повернулася і з усієї сили штовхнула Назара.
- Що? Правда очі коле? – відреагував хлопець на Оленин жест.
- Я знаю, що це не правда.
- Не правда? Тоді дай мені, будь-ласка, свою куртку. Мені холодно!
- Тобі не холодно, - пробубоніла Олена.
- Холодно! Дай мені куртку.
- Тобі не холодно.
- Яка різниця, холодно чи не холодно? – не витримав Назар. – Я прошу, дай мені куртку.
- Не дам.
- Не даси? Бо ти жадібна.
- Я не жадібна. Я просто не люблю давати чужим людям свої речі. Мене так виховали з дитинства. Попроси в мене гроші в борг. Я тобі їх дам, а на наступний день забуду, що ти мені щось винен. А якщо і пам„ятатиму, то ніколи не вимагатиму їх назад, а може, навіть, і не візьму, коли ти вертатимеш. Але мої речі – це моє особисте. Це як щоденник, душа, якщо хочеш. Я нікому їх не даю. Нікому.
- Жаднюга, - тихо промовив Назар. – А може, мені дійсно холодно.
Олена і Назар зайшли в шпиталь і піднялися на другий поверх.
- Що ми шукаємо? – запитав Назар.
- Мене цікавить підлога… З чого вона?
- Дуже важливо! – з сарказмом промовив Назар. – У нас в підвалі півтори тисячі мерців, а ми поцікавимося, з чого це зробили підлогу. А скло? Ти вже поміряла скільки воно міліметрів?
Олена нічого не відповіла і лише уважно вдивлялась у щілини в підлозі, намагаючись щось з„ясувати.
- А ти не боїшся заразитися тією вірусною хворобою, - сідаючи на старий стіл, запитав Назар.
- Якою? В принципі, ні. А що?
- Просто стільки людей загинуло від неї. Майже все праве крило.
- Ну, дід же не загинув, - заперечила Олена.
- А Нестор Вишенський загинув, - впевнено промовив Назар.
Олена здивовано подивилась на Назара.
- Ти запам„ятав його ім‟я? Вражає!
122
Назар нічого не відповів.
- Знаєш, що цікаво, - посміхнулась Олена, - що ми знаємо імена та прізвища усіх, окрім нашого діда.
- Його звати Василь, - прошепотів Назар.
Олена здивовано подивилась на Назара.
- Цікаво, - раптом промовив хлопець. – Чи є десь прізвища тих людей, яких вони вбили? Чи вів хтось їх облік?
Назар на хвилинку замовчав, і потім додав:
- Вони ж мали забрати в них документи, якісь особисті речі…
- Може, вони спалили все це, - сумно промовила Олена.
- Спалили? Для того, щоб спалити півтори тисячі документів потрібно не мале вогнище. Мала б бути, принаймні, якась піч.
- Може, вона десь є, - відповіла Олена.
- Де?
- Ми оглянули лише праве крило, і підвал лівого. Але у лівому крилі є ще три поверхи. Ми можемо,навіть, не здогадуватися, що там є. Може, навіть, пічка.
- А як пройти в ліве крило? Наскільки я зрозумів, парадний вхід у ліве крило заблоковано.
Олена вийняла з сумки карту. Назар підійшов до неї.
Олена провела пальцем по листку, на якому було накреслено структуру будівлі.
- Ось вхід, другий поверх, третій поверх, - зосереджено говорила Олена. – Ні, тут виходу немає…
- А як же вони заходили в ліве крило? Невже там був лише один парадний вхід? – здивувався Назар.
- Вони заходили ще через перший поверх. Але зараз того входу там теж немає. Ми були там, - показуючи на карті якесь місце, пояснила Олена. – Там суцільна стіна. Видно, вони заклали двері цеглою.
- Навіщо?
- Спалах вірусної інфекції в лівому крилі в 1967-1969 роках був надто серйозний. Їм було набагато легше заблокувати прохід в це крило і перевести хворих у праву частину, ніж в сотий раз дезінфікувати весь шпиталь.
- У мене є відомості, що і в правому крилі була інфекція, - серйозно промовив Назар.
- Я не зустрічала такої інформації. Але це можливо. Всі мерці знаходились у лівому підвалі, тож не дивно, що інфекція розгорнулась саме в лівому крилі. Може, пізніше, вона перекинулась і на праве, принаймні, про це ніде не згадувалось.
- А через якусь дірку на даху? Може, хоч так вдасться проникнути в ліве крило?
- А як ти дістанешся даху? – засміялась Олена. – Стрибнеш з парашута чи викличеш пожежну машину?
Назар посміхнувся. Олена знову подивилась у карту.
- Я думаю…
- Що?
- Дивись! Знак.
- Що це за знак? Так, здається, позначають ліфти.
- Давай подивимось розділ умовних позначень.
Олена швидко перегорнула маленьку книжечку в кінець і поглянула на умовні позначення схем.
- Це ліфт! – викрикнула вона. – Ну звісно ж, ліфт, як ми зразу не здогадалися. Це ж лікарня. Багатоповерхова лікарня. Тут не може не бути ліфта.
- Точно. А як нам пройти до нього. Ліфт же у лівому крилі.
- М-м-м, - задумалась Олена. - Думаю, прохід має бути через підвал…
- Думаєш?
- Я знаю, - зосереджено промовила Олена. – Дивись. Ми спускаємося в підвал через сходи з лівого крила, там де і першого разу. З іншої сторони підвалу є прохід до
123
ліфту. Цей ліфт привезе нас на перший поверх лівого крила. А далі ми зможемо блукати по другому та третьому поверхах скільки захочемо.
- Я так розумію, вибратись теж зможемо лише таким способом. На ліфті вниз у підвал. А потім через підвал до парадного входу.
- Так.
Назар подивився в очі Олені.
- Ну то пішли, - впевнено промовив він.
- Тільки одна проблемка, - знизала плечима Олена. – Щоб дістатися ліфта потрібно спочатку метрів з сто пройти по трупах. Можеш одразу викликати мені психіатра.
- Олено, яка робота! – захоплено промовив викладач археології.
Карла та Максим заздрісно переглянулись.
- Не переживай, в нас буде краща, - прошепотів Максим, а Карла лише злісно стиснула губи.
- Шик! Блиск! – промовив викладач. – Це те, що я хотів побачити! Вік підлоги, віконних рам, дверей! Ти вже дивишся на будівлю не як студент дослідник, а як справжній експерт. Окрема подяка за дослідження замка на вхідних дверях. Можна, навіть, віддати цей замок у якусь лабораторію на справжню експертизу, щоб легше було потім довести, що ти не помилилась.
- А може, вона помилилась, - прошепотіла Карла. – Чого він так впевнений? Може, вона ці дати з голови придумала.
- Історія будівлі теж цікава, але треба її трохи скоротити. Оцей опис про роботу НКВС надто затягнувся в тебе. Ти ж не політик і не критик комунізму. Просто скажи, що в такому-то році будівля належала НКВС, а все інше викинь. Воно зайве.
Назар обома руками взявся за голову. Олена жалібно подивилась на нього.
- В принципі, - вставши з місця, невпевнено почала дівчина, - я навпаки, хотіла присвятити цій історії окремий розділ. Там, дійсно, дуже цікава… знахідка.
- Ні, - впевнено заперечив викладач, відкладаючи роботу Олени в сторону. – Окремий розділ ти присвяти тому іржавому замку і обов„язково проведи експертизу. Хоча зараз провести експертизу трошки дорого, але твоя робота буде вдвічі цінніша. Повір мені.
- Добре, - швидко погодилась Олена. – Але можна хоча б маленький розділ присвятити цій історії з НКВС? Хоча б два листочки.
- Олено, ну ти ж не збирач історій і легенд. Ти ж серйозна людина. Займися роботою серйозно. Робота, звичайно, творча, але творчості нам вистачає вже і від підгрупи Карли. У них і легенди, і казки, і принцеси, і графи.
Олена і Назар вийшли на автобусну зупинку.
- Ну що, одразу поїдемо в Подолища, чи тобі треба додому? – запитав Назар.
- Мені треба додому, - промовила Олена.
- Навіщо?
- Забула відзвітувати!
- Дивись, он автобус! Сідаємо! – потягнувши Олену за руку, промовив Назар.
- Назаре, мені треба додому.
- Швиденько сідай.
Олена зайшла в автобус і ображено подивилась на Назара.
- Я тебе бачу частіше, ніж свою маму.
- Іншим разом маму побачиш. Наступного разу, коли в університет приїдемо, разом зайдемо до твоєї мами.
- Таке враження, що тебе хтось запрошував, - з сарказмом промовила Олена.
- А може, я руки твоєї проситиму, - посміхнувся Назар.
- Ну то я скажу татові, і він тебе вижене.
- Якщо я проситиму твоєї руки, то повір, що твій тато, навряд, мене злякає. Що вже може бути гірше за тебе?
124
- Іди ти! – засміялась Олена.
Назар подивився на Олену.
- Ні, а якщо серйозно. Ти погодилась би одружитись, якби я запропонував?
- А ти пропонуєш? – перепитала Олена.
- А ти б погодилась?
- Ну ти або пропонуй, або не став дурних питань!
- Ясно, - промовив Назар. – Значить, погодилась би.
- Нічого собі висновки, - засміялась Олена. – Ми, навіть, не цілувались з тобою!
- Для тебе це проблема? Ну то давай поцілуємось, - засміявся Назар.
- Ага, розмріявся, - промовила Олена і відсіла від Назара на сусіднє сидіння в автобусі.
- Від долі не втечеш, - промовив Назар. – Ти все одно маєш народити мені хлопчика. Питання тільки в часі.
- А з чого ти вирішив, що я народжу тобі хлопчика? – не задоволено промовила Олена.
- От бачиш, тільки-но, ти уже погодилась народити мені дитину.
- Та іди ти!
- Ну добре, як хочеш, - кричав Назар з сусіднього сидіння. – Не хочеш народжувати хлопчика, народиш мені дівчинку.
- Я собі народжу – кого захочу. А ти в мої плани не входиш.
- Краще, звичайно, хлопчика, - продовжував Назар, ніби не помічаючи слів Олени. – Хлопчик був би такий самий розумний і спраглий до знань, як і я.
- Ти розумний? – з сарказмом перепитала Олена. – І це ти спраглий до знань? Насмішив.
- А ти ще сумніваєшся? Хіба ти досі не помітила, який я розумний?
- Ні! – впевнена відповіла Олена.
- Оце так! Люди, відкрийте хтось очі цій дівчині! – крикнув Назар на весь автобус.
- Радій, що мені байдуже, що думають про мене ці люди, - прошипіла Олена. – Бо якби ти зробив таке в інституті – я б тебе вбила.
Назар підсів до Олени і обійняв її однією рукою.
- Який би в тебе характер не був жахливий – все одно люблю тебе дуже-дуже!
- Це у мене поганий характер? Ну це вже нахабство.
- Народиш мені хлопчика? – поцілувавши Олену у щоку, запитав Назар.
- Подивимось, - відвернувшись до вікна, сухо промовила Олена.
- А дівчинку?
Олена засміялась.
- Коли народиш – я тобі подарую величезну червону троянду! Найбільшу в світі!
- Дочекатися не можу, - іронічно відповіла Олена. – Нам виходити.
Хлопець і дівчина вийшли з автобуса і попрямували до Подолищ.
- Ти вже зважилася на вчинок? – запитав Назар.
- На який?
- Ну… Пройти сто метрів по…
- Ні, - вперто відповіла Олена. – І ніколи не зважусь.
- Бачиш, яка ти? Через тебе втрачаємо стільки інформації.
- Через мене?
- Звичайно, може, ми там на золоте дно натрапимо.
- Може…
- До речі, я дивився по твоїй карті: і сейф, і архів – все знаходилось на другому поверсі лівого крила.
- Я знаю, - відповіла Олена. – У мене, навіть, ключ від архіву є. Мені його міська рада віддала.
- І ти мовчала? Дай мені ключ!
- Не дам!
- Що? І це твоя особиста власність? – розгнівався Назар.
125
- Ні, не моя, а міста. Я за цей ключ несу відповідальність перед містом, як і за всі інші ключі. Я за них розписалася в серйозних документах. А ти можеш загубити, чи зламати…
- О Боже… Яка ж ти нудна…
Олена подивилася в очі Назарові і продовжила.
- До того ж, ти, все одно, ніколи не наважишся пройти ті сто метрів…
- Я? Не наважусь? Це ти не наважишся!
- А я і не кажу, що я смілива. Я знаю, що ніколи на таке не наважусь. Але і ти не наважишся!
- Навіщо б тоді я тобі пропонував?
- Ти просто знав, що я відмовлю. Знав, що злякаюсь. А сам боїшся не менше, за мене.
- Брехня! – впевнено промовив Назар. – Хочеш, хоч зараз пройду той підвал і з вікна у лівому крилі помахаю тобі рукою.
- Сам же знаєш, що не наважишся на таке! Нащо ж пропонуєш?
- Вона не вірить, - промовив сам до себе Назар. – Неймовірно. Та я хоч вночі пройду по тому коридору.
- Вночі? А як же твої духи? Чи ти вже не віриш в них?
- Вірю. Але я їх не боюся.
- Не боїшся? – перепитала Олена. – Дід теж не боявся. А залишився без руки!
- Ти ж казала, що не віриш в дідову історію!
- Не вірю, - погодилась Олена. – Але сама ніколи б не пішла перевіряти, чи є в тій будівлі привиди.
- Є. Я точно знаю.
- Звідки?
- Я читав розповіді… очевидців.
- Розповіді очевидців? – засміялась Олена. – Я можу тобі багато чого написати і ти повіриш?
- Тобі? Ніколи.
- Ти не можеш знати напевно, поки сам не побачиш, - промовила Олена. – От коли побачиш привида, тобі і говоритимеш.
- І побачу. Піду вночі і побачу.
- Ну-ну.
- Не віриш? – перепитав Назар. – І через підвал вночі пройду.
- Іще скажи привида мені принесеш!
- Ну нащо ж так? На мобілку сфотографую.
- О-о-о, хлопче, а в тебе серйозні проблеми з головою!
- Не віриш? – не міг заспокоїтись Назар. – За кого ж ти мене маєш? За якогось боягузливого Макса, чи за матусиного синочка Остапа. Я – смілива людина.
- Може, але через коридор… в дванадцять ночі… Не вірю.
- Закладемося? – хитро запропонував Назар.
- Давай. Будь-яке бажання! Все виконаю, - посміхнулась Олена.
- Ти заміж за мене вийдеш, - випалив Назар.
- Ну ні, це занадто!
- Чого занадто? Ти ж впевнена, що я не пройду!
- На зло мені ти все зробиш…
Олена і Назар зайшли в будинок.
- Доброго вечора, дідусю, - промовила Олена. – Ми вам з міста гостинців привезли.
Дід радісно махнув головою.
Назар, навіть, не привітавшись, кулею пролетів в кімнату.
- Ось і сир, і ковбаска, - викладаючи все з пакету, промовила Олена. - Кава. А ще молоко. Олеся казала, ви любите молоко.
Дід махнув головою.
- А це анчоуси, - продовжила вона. – Ви, мабуть, такого ще не їли.
126
Дід здивовано подивився на пакетик з незнайомою назвою.
- Краще і не їжте, - крикнув із сусідньої кімнати Назар.
Олена поставила пакет і зайшла в сусідню кімнату.
- Що вже не так? – спокійно промовила вона.
- Нічого. Просто не люблю людей, які не відповідають за свої слова.
- Чого це я не відповідаю за свої слова?
- Бо ти спочатку доводиш мені свою думку, а коли приходить час довести, що ти відповідаєш за все сказане, ти відмовляєшся.
- Просто я не готова на тобі одружитися! – пояснила Олена. – Це надто високі ставки. Я не можу бути впевнена, що переможу.
- Значить, ти не можеш до кінця відстояти свою думку. Тоді навіщо сперечаєшся?
Олена підійшла до вікна і на декілька хвилин задумалась.
- Добре. Я згодна.
- Згодна? – перепитав Назар.
- Я згодна на твої умови. Якщо ти в дванадцять ночі пройдеш по тому підвалу, то я зроблю те, що ти скажеш.
- Навіть, вийдеш заміж?
- Вийду. Але окрім цього, ти маєш принести мені фотографію привида на мобільному телефоні. Якщо не принесеш - ти програв.
- Ну це вже занадто. Так не піде, - промовив Назар. – Може, там, взагалі, нема ніяких привидів.
- Нема? – крикнула Олена. – То хто ж з нас не відстоює свою думку? Ти мені до останнього доводив, що там є духи, а зараз кажеш, що може, їх там, взагалі, нема…
Назар посміхнувся.
- Ти розумна…
Олена нічого не відповіла.
- А що буде, якщо я програю, - поцікавився Назар.
- Ти скажеш Карлі, що коли зустрічався з нею, то вже тоді любив мене. І що ніколи не вважав відносини з нею серйозними.
Назар задумався.
- Ти або дуже не любиш Карлу, - промовив він, - або надто сильно ревнуєш мене до неї.
- Розмріявся, - прошепотіла Олена.
- Добре, я згоден.
Олена подивилась на Назара загадковим поглядом.
- То сьогодні вночі?
- Сьогодні вночі…
Був вечір. Дід, Олена та Леся вечеряли. Їм було весело, і вони активно про щось розмовляли.
- Я вже майже повністю розумію вашу мову німих, - посміхнулась дідові Олена.
- Це добре, - промовила Леся. – Ти, взагалі, дуже талановита і розумна.
- Дякую, - промовила Олена і повернулась до Назара. – Чув, Назаре? Я талановита і розумна.
Всі засміялися. Назар нічого не відповів.
- З вашою появою в домі стало світліше! – промовила Леся. – Будинок наповнився якоюсь активністю, діяльністю, розмовами. Мені здається, що у дідуся, навіть, покращилось самопочуття.
Дід махнув головою і щось показав Олесі на пальцях.
Леся засміялась.
- Дід каже, що вже збирався помирати, але коли ви з„явилися у нього знову з„явилось бажання жити.
- Назаре, - звернулась Олена. – А ти не їстимеш?
127
- Та щось нічого в горло не лізе, - відповів хлопець. – До речі, щодо талановитої і розумної… Я теж розумію діда, не гірше за тебе.
- Ну добре, ти теж дуже розумний, - засміялась Леся.
- Не треба мені ваші фальшиві компліменти, - пробурмотів Назар.
Олена та Леся засміялись.
- Я приберу посуд, - промовила Олена і встала зі столу.
Леся теж взяла в руки тарілки і пішла за нею на кухню.
- Чого це Назар такий злий? – запитала Леся. – Ви посварилися?
- Ні, побилися об заклад.
- О-о-о, це погано, - покачала головою жінка.
- Чому?
- Біблія учить нас жити в злагоді. Сперечатися – це погано.
- Це ж лише раз, - спробувала виправдатись Олена.
Назар мовчки сидів на дідовому ліжку, тримаючи в руках щоденник Вишенського. Він боявся відкрити його. Боявся згадати, про що читав вчора. Він знав точно, що духи існують, знав, що сьогодні вночі зустрінеться з ними. Йому було страшно. Він не жалкував, що побився об заклад з Оленою, не жалкував про зроблені ставки. Але більше за все боявся приходу ночі.
Назар вийшов на вулицю. Було близько одинадцятої.
Невпевненими кроками хлопець попрямував до шпиталю.
Дорога була темною. Навколо не світило жодного ліхтаря. Назар думав, як проходитиме ті сто метрів по трупам, як потім житиме з цим. Боже, навіщо це йому? Навіщо було битися об заклад? Олена ж і так вийде за нього заміж! Вона точно вийде. Бо вони створені одне для одного. Вона – його доля. Назар посміхнувся. Він згадав Оленині очі, її посмішку, її обличчя, коли вона ображалась на нього, коли сердилась. Вона дійсно гарна. І розумна.
Назар зупинився біля шпиталю. Двері були відчинені. Без іржавого замка вони не зачинялися, а Олена віддала його на експертизу.
Хлопець зайшов всередину і попрямував до підвалу.
Олена зайшла в дідову кімнату. Дід сидів на ліжку один.
- А де Назар? – сумно запитала вона.
Дід показав руками, що Назар вже пішов.
В кімнату зайшла Леся.
- Назар так нічого і не їв? – побачивши повну тарілку, розчаровано промовила вона.
Олена сіла і відкрила якусь дореволюційну книжку, яку знайшла у дідовій шафі.
- Дід питає, куди пішов Назар? – промовила Олеся.
- Він… пішов… Не знаю, може, прогулятися…
Дід зітхнув.
- Діду, - раптом промовила Олена. – А як можна побачити духів?
Дід посміхнувся.
- Дід каже, що краще ніколи їх не бачити, - перевела Леся з мови німих.
- Ну, а все таки, - не відриваючи очей від книги, повторила Олена.
- Дід не знає, - відповіла Леся. – Може, для цього треба мати спеціальний дар. А може, в шпиталі духів бачили всі, але не всі говорили про це вголос.
- А можна їх сфотографувати? – запитала Олена.
- Навряд, - відповіла Леся, вдивляючись в дідові жести. – Навряд, бо вони зникають з першими променями сонця. Вони, наче бояться світла. Один чоловік в лікарні намагався роздивитися ці постаті з ліхтариком в руках, але так нічого і не побачив.
- Тобто, коли спрацює спалах фотоапарату, духи одразу зникнуть?
- Звичайно, - відповіла жінка.
Олена полегшено зітхнула.
- Дід каже, що якщо ти зустрінеш духів у повній темряві, готуйся до найгіршого.
128
- Чому?
- Бо в темряві вони господарі. В ту ніч, коли дід залишився без руки, була повна темрява. Якщо хоч одна з тих сірих прозорих постатей торкнеться твого тіла…
Жінка замовчала. Олена більше не ставила питань. Вона встала зі стільця і пішла у свою кімнату.
Дід вимкнув світло, а Леся пішла спати в сусідній порожній будинок.
Олена закрила очі. Вона не переживала за Назара. Вона знала, що як тільки він посвітить ліхтариком з мобільного телефону у тому шпиталі, всі привиди одразу зникнуть. Хоча які там привиди? Їх же не існує…
Назар, впершись об стінку, сидів на другому поверсі лівого крила. Його рот і ніс були обмотані футболкою, на всякий випадок, щоб не заразитися інфекційною хворобою, про яку він читав. Перед його очима досі стояв той довгий коридор, по якому він ішов. Той неймовірний сморід, ті гори трупів. Боже, а ще треба буде іти назад…
Хлопець сидів тут вже близько двох годин. Йому хотілося знати, котра година, але він боявся вийняти мобільний з кишені. Прочитавши два щоденники, Назар знав, що може налякати духів світлом, тому боявся, навіть, поворухнутись.
Він розумів, що фотографувати привидів марно, та все ж була надія, що хоч якась тінь залишиться на фото.
Час ішов, а навколо нікого не було. А може, то дійсно все вигадки. Може, ті два діда дійсно не сповна розуму, понавигадували казок, а він так легко їм повірив. Так легко повівся на ці божевільні історії, а Олена не повелась. Звичайно, їй легше. Вона ж розумна. Тепер вже буде у неї привід насміхатися з нього. Переробить цю історію на свою користь і буде розповідати їхнім дітям, виставляючи його повним телепнем.
Було близько третьої ночі. Назар знав, щоб не сталося цієї ночі, він, все одно, скаже Олені правду. Навіть, якщо за всю ніч він нікого не побачить, або засне, то так і скаже. А вигадувати з нічого, що бачив щось неймовірне – марно. Олена одразу розкриє його брехню. Вона ж його наскрізь бачить.
Назар ліг на підлогу, ще сильніше обмотавши футболку навколо носа. Його очі злипалися, та він активно намагався перебороти свій сон. Інколи йому здавалося, що він чув якісь голоси, але то тільки здавалося.
Олена лежала на ліжку із закритими очима. Здавалося, вона спала, але кожні півгодини чомусь здригалася і відкривала очі. Їй снилися якісь дурні сни: Карла, яка написала роботу, кращу за неї, викладач, який повідомив, що завтра в неї захист. Нарешті, Олена почула музику. Їй снилося, що у неї випускний бал, і вона, вдягнена у білу сукню, знаходиться у великій залі, яка чомусь була схожа на церкву. Навколо було багато людей. Звучала гучна музика. Це була п„ята симфонія Бетховена. Ну звісно, це вона. Олена одразу її пізнала. Вона любила класичну музику, але сьогодні чомусь ця композиція її не радувала, бо грала вона якось примітивно, надто пискливо…
Олена відкрила очі, але музика не зникла. Дівчина підняла голову і побачила Назарів мобільний телефон, з якого лунала примітивна поліфонічна мелодія. Олена піднялася з ліжка і піднесла мобільний до вуха.
- Алло…
Але відповіді не було. Почувши Оленин голос, людина, яка телефонувала, одразу ж поклала трубку.
Олена подивилась на годинник мобільного телефону. Було о пів на четверту ночі. Дівчина втомлено протерла очі і натиснула кнопку зворотного виклику.
- Алло, - почувся голос незнайомої жінки.
- Доброго вечора, тобто, вже ночі, - сонно промовила Олена. – Ви, тільки-но, дзвонили на мій номер, а потім поклали трубку. Ви бачили, котра година?
- Пробачте мені, - ввічливо відповіла жінка. – Я не хотіла вас будити. Я неправильно набрала номер, хотіла подзвонити своєму синові, але, мабуть, неправильно записала його номер… Пробачте.
129
- А-а-а, я зрозуміла, - змінивши тон, промовила Олена. – Ви дзвонили Назарові?
- Так, - радісно відповіла жінка. – То я не помилилась?
- Ні. Просто він забув у мене свій телефон. Ви можете сказати мені, що ви хотіли, а я завтра вранці обов„язково йому передам.
- Ні, я нічого не хотіла. Я просто так дзвонила.
- Просто так? В три ночі? Ви, мабуть, найвеселіша мати в світі.
- Я хотіла пересвідчитись, що з ним все добре. З ним же все добре? Де він?
- Він в сусідній хаті, - впевнено промовила Олена. – Вже спить. Розбудити його?
- Ні, ні, не треба. Якщо він в сусідній хаті, значить, з ним все добре. Просто мені наснився поганий сон…
- Який сон? – запитала Олена, сідаючи на ліжко. – Я вмію тлумачити сни.
- Та ні, це не важливо. Так, дурне щось іноді насниться.
- Розкажіть.
- Просто почула його голос, ніби він кликав мене на допомогу. Просив, щоб я ввімкнула йому світло…
У Олени потемніло в очах. Вона якось судорожно здригнулась.
- Я розумію, це все моя підсвідомість, мої вигадки, але все було так натурально… Ви, мабуть, смієтесь з мене?
- Ні, що ви…
- Він просив, благав, щоб я прийшла та ввімкнула йому світло. Казав, що без світла він загине…
Олена мовчала.
- То що означає цей сон, - нарешті відірвавшись від спогадів про нічні кошмари, запитала мати.
- Я… Я не знаю. Але впевнена, нічого поганого. Можете лягати спати, а я, якщо хочете, зараз схожу в сусідню хату і подивлюсь чи все в нього гаразд?
- Дякую.
- Приємних снів.
Олена вимкнула мобільний телефон і схопивши куртку вибігла із дідового будинку. Господи, Назар забув свій телефон. Забув єдине світло, яким міг врятуватися від духів.
Олена щосили бігла до госпіталю, вже зовсім не задумуючись, чи існують духи, чи ні. Вона благала Бога, щоб материн сон був лише вигадкою, і сподівалася, що застане Назара сплячого біля входу в госпіталь. Але дурні думки не давали їй спокою. А раптом, йому потрібна допомога, а раптом, від цього світла залежить його життя.
Вона знала, що коли добіжить до нього, коли побачить його, то не зважаючи ні на що, обов„язково поцілує його, навіть, якщо він просто спатиме.
Олена добігла до шпиталю і, не маючи ні краплинки страху, забігла всередину. Пробігши коридор, Олена спустилася до підвалу і раптом зупинилася. Просто на неї ішла сіра прозора постать з маленьким вогником у руках. Олена завмерла. Вона думала, їй привиділось. Але постать не зникала. Олена закричала, що є сили. Вона кричала так, що на першому поверсі задренчали вікна. Але постать не зникала.
- Назаре, де ти? – крикнула Олена, і сльози самі по собі хлинули з її очей. – Назарчику, де ти?
Але відповіді не було.
- Хто ти така? Чого ти їдеш на мене? – кричала в істериці Олена. - Чого тобі треба?
Сіра постать впевнено ішла до стіни, біля якої стояла Олена.
Дівчина плакала і кричала щось не своїм голосом.
- Іди геть! Чуєш? Бридка потвора. Де мій Назар? Що ви з ним зробили? Я вас всіх тут ненавиджу!
Постать наблизилась до Олени майже впритул. Дівчина закрила очі і різко нахилившись відскочила вбік і побігла до стіни. Провівши руками по стіні, Олена нащупала вимикач і швидко ввімкнула світло. Навколо нікого не було.
- Назаре, де ти? – крикнула Олена у тишину. – Де ти, мій зайчик…
130
Сльози рікою хлинули з Олениних очей. Вона на секунду подумала, що духи забрали його в неї, на секунду подумала, що вона втратила його.
Закривши рукою рот, щоб знову не впасти в істеричний плач, дівчина, що є сили побігла.
- Назаре, я врятую тебе! Чуєш, тримайся.
Увімкнувши мобільний телефон, Олена бігла, вмикаючи по дорозі всі лампи, які тільки знаходила. Їй здавалося, що вона бачила якісь постаті, ліхтарики, вогники, але, як тільки починало горіти світло, все одразу зникало. Олена плакала, кликала Назара, але навколо було тихо.
Дівчина підбігла до маленького віконця, через яке минулого разу вони заходили в підвал з трупами. Як вона залізла в те вікно, як бігла по тому стометровому коридору, як їхала в напіврозваленому ліфті, вона не знала. Вона робила це у безпам‟ятстві. І лише, вийшовши з ліфту, спробувала заспокоїтись і взяти себе в руки. Дівчина озиралась навколо, шукаючи вимикачі та Назара. Але хлопця ніде не було.
Олена вибігла на другий поверх лівого крила. Але і тут нікого не було. Дівчина підбігла до вимикача і швидко ввімкнула світло. Але лампа не загорілась. Олена вимкнула і знову різко натиснула на вимикач. Але світло не запалало. Олена моторошно подивилась навколо. І вперше за весь час їй стало дійсно страшно. А може, Назара тут, взагалі, немає. Може, він надурив її і не пішов у цей госпіталь. А вона пішла його шукати і потрапила в пастку. Олена почула тихі голоси. Дівчина підняла очі і завмерла. Просто на неї сунулись маленькі вогники. Було дуже темно, і сірі постаті розгледіти було неможливо, але Олена точно знала, це вони. З її очей потекли сльози. Її руки трусилися, а губи нервово тремтіли.
- Господи, я не вірю у все, я не вірю, що зі мною може таке трапитись. Врятуй мене, Господи.
Але Господь не чув бідну дівчину. Маленькі вогники повільно, наче пливли, наближались до неї.
- Назаре, - крикнула дівчина. – Назаре, де ж ти?
- Олено…
Олені здалося, що вона почула голос. Може, лише здалося. Але Олена якось судорожно підняла голову.
- Назаре, - повторила дівчина у темряву.
- Олено, - ледь чутно промовив Назар. – Рятуйся! Мобільний…
Олена просунула руку в кишеню. Але мобільного не було. Може, вона, взагалі, забула його на тому підвіконні, коли залазила у те маленьке віконечко.
Дівчина підняла голову і подивилась уперед.
Вогники підпливли вже надто близько, і можна було розгледіти сірі тьмяні постаті.
- Чого вам треба? – закричала Олена. – Облиште мене! Дайте мені спокій.
Дівчина швидко проводила руками по кишеням, намагаючись нащупати мобільний. Але мобільного не було. До зіткнення лишалися секунди. Олена заплющила очі і вже приготувалася до смерті. Сіра постать, яка ішла першою ступила крок і…
Аж раптом заграла музика… Заграла п„ята симфонія Бетховена і запалало незрозуміле зелене світло. Олена відкрила очі і побачила, яскраве зелене світло та музика линули з грудної кишені. Дівчина подивилась уперед. Тьмяні постаті розтанули в зелених променях, а вогники одразу згасли. Олена вийняла з кишені мобільний телефон, і подивилась на номер. Це була мати Назара.
Олена витерла очі.
- Назаре, де ти? – промовила вона.
Телефон припинив грати.
- Назаре, де ти? – повторила дівчина, яка, здавалося, вже пережила свою смерть.
Але відповіді не було.
Освічуючи дорогу екранчиком телефону, Олена пішла вперед.
- Чому ти мовчиш, Назаре?
Олена пройшла по коридору і побачила на підлозі свого коханого.
131
- Олено, - тихо прошепотів Назар.
Дівчина підбігла до нього.
- Назаре, зайчику мій, - промовила Олена, і сльози знову потекли з її очей. – Ми врятовані, Назаре.
Назар ледь посміхався. Його тіло було незворушним.
- Назаре, що вони зробили з тобою? – плакала Олена. – Зайчику, Назаре…
Назар не міг говорити. З його очей текли сльози.
- Назаре, ми врятовані, - шепотіла Олена, не знаючи, як врятувати Назара, який вже був напівмертвим.
- Я говорив з ними, - ледь чутно промовив Назар.
Олена тримала Назарові руки.
- Вони нещасні, - прошепотів Назар. – Ми маємо їх врятувати. Вони у пеклі.
Назар замовчав. Йому важко було говорити.
- Я ненавиджу їх, - промовила Олена. – Я їх всіх… спалю…
- Вони вже мертві, - шепотів Назар. – Вони у пеклі.
Олена обійняла Назара.
- Вони вічно поневірятимуться по світу і шукатимуть притулку. Ми маємо їх врятувати.
З кожною хвилиною руки Назара ставали все холоднішими і холоднішими.
- Назаре, що вони зробили з тобою? Вони вкрали тебе у мене…
- Вони торкалися мене, - шепотів Назар. – Вони просили, щоб я допоміг їм…
Очі Назара закрилися. Сльози застигли на щоках.
- Назаре, мій коханий. А як же я? Куди ж ти? А я? Що мені тепер робити?
- Ти ж допоможеш їм?
Олена обійняла Назара. З її очей текли сльози.
- Назаре, зайчику мій. Я ж збиралася за тебе заміж… Що ж мені робити без тебе? Як же мені жити без тебе?
Назар вже не відкривав очей. Його серце билося повільніше, і здавалося, кожний стукіт був болючим для нього. Тіло вже не тремтіло, а руки стали зовсім крижаними.
- Мені так холодно, - ледь ворушачи губами, прошепотів Назар.
Це було останнє, що він промовив .
Олена зняла з себе куртку і накинула на нього. З її очей текли сльози, серце розривалося на шматки від болю.
Вона знала, що її куртка вже не врятує його, не зігріє. Та вперше в житті їй було не шкода…
3
Викладач історії та археології, член екзаменаційної комісії, Влад Романович сидів у своєму кабінеті і говорив по телефону.
В кабінет без стукоту зайшла Карпова і сіла на стілець навпроти викладача. Влад Романович закінчив розмову по телефону і уважно подивився на дівчину.
- Як ти? – щиро запитав він.
- Ніяк, - сухо відповіла Олена.
- Тримаєшся?
- Ні… Мама каже, що мої синці під очима більші, ніж я сама…
Олена сумно посміхнулась.
- Не пам„ятаю, коли останній раз їла… Лише п„ю каву і плачу…
- Не треба плакати, - промовив викладач. – Ти отримала оцінку експерта?
- Так…
- Який вік того замка на дверях в госпіталі? Такий, як ти і казала?
- А хіба я могла помилитись? – без ентузіазму відповіла дівчина.
- Ти - професіонал. Ти не могла. У тебе велике майбутнє. Твоя робота готова?
- Ні…
- Олено…
- Моя робота буде готова, коли мені дозволять розповісти про те, що сталося…
132
- Олено, Господи. Голова комісії – дуже поважна особа. Про що ти хочеш йому розповісти? Про духів?
- Я хочу розповісти про те, що зі мною трапилось, - різко відповіла Олена.
- А я хочу підвищити рівень акредитації нашого університету, хочу показати, що моя кафедра випускає справжніх експертів, а не легковажних мрійників.
- Легковажних мрійників…
- Олено, та твоя робота на вагу з золотом. У тебе найкраща робота.
- Вона мені не потрібна…
- У тебе буде диплом з відзнакою!
- Він мені не потрібен…
- Це ти зараз так говориш, Карпова. Зараз. А мине час, і ти забудеш свого Назара, і життя почнеться знову!
- Не забуду, - ледь стримуючись від сліз, прошепотіла Олена.
- Я хочу, Олено, хочу, щоб ти зараз довела всім, що ти сильна. Ти завжди була сильна, цілеспрямована. Покажи всім, доведи, що ти не померла разом з Назаром!
- Я б краще померла… Разом з ним.
- Олено, не можна так казати. Доведи усім, що ти краща! Ти ж краща за Карлу. Так покажи усім, що ти краща!
Олена опустила очі.
- Я хочу, щоб ти зараз перша, як завжди перша, вийшла і з блиском захистила свою роботу. Вашу з Назаром роботу! Без дурниць, без духів, без тіней. Просто робота експерта, робота професіонала! Зроби це заради мене, Олено. Бо ти єдина студентка, яка хоч щось зрозуміла з того всього, що я викладав.
Олена мовчала.
- Навіть, графиня прийде послухати.
Дівчина підвела очі.
- Так, вона телефонувала, - помітивши зацікавленість дівчини, повторив Влад Романович. - Якщо голова комісії дозволить, то вона буде з нами.
Олена посміхнулась.
- Я знаю, у тебе вийде! Доведи справу до кінця.
- Добре, - тихо промовила Олена і вийшла з кабінету.
Було близько десятої. В аудиторії зібралися студенти. Сьогодні у них був визначний день – день захисту найсерйознішої роботи в їхньому житті. Голова комісії сидів за столом і підписував якісь папери. В аудиторії було тихо. Всі студенти гортали сторінки своїх робіт, намагаючись вичитати там щось таке, що допоможе їм захиститися.
- Він прийшов, - нахилившись до Максима, прошепотіла Карла.
- Хто? – здивовано перепитав Макс, відірвавши голову від своєї роботи. – А-а-а, Остап. Ну той що.
- Може, підійдемо до нього? – посміхаючись, запитала Карла.
- І що ми йому скажемо? Що не вписали його ім„я в роботу. Ні, якщо він сам підійде до нас, тоді і скажемо. До того ж, він, дійсно, нічого не робив, а лише заважав нам своїм базіканням.
- І то правда, - погодилась Карла.
Остап понуро пройшов по аудиторії і сів на останню парту.
- Навіть, не привітався, - ображено прошепотіла Максиму Карла.
- Ну то й нехай.
Олена зайшла в аудиторію. Карла подивилася на свою подругу і знову нахилилась до Максима.
- Хоч би волосся в порядок привела, - прошепотіла вона. – Захист все таки.
- Хто? – нервово перепитав Макс.
- Олена…
- А-а-а, ясно. Не заважай мені, дай переглянути роботу.
133
Максим занурився в роботу, а Карла продовжувала дивитись на подругу. Олена сіла за першу парту. Біля неї лишалося вільне місце. Карла подумала, що ніколи не сіла б біля Олени, бо не знала, про що тепер з нею можна поговорити. Карла знала, що Олена втратила свого Назара, що їй тепер важко. Але хіба Карла може їй допомогти? Треба ж жити далі і, принаймні, хоч іноді причісуватись.
Карла думала, що Олена вже надто гіперболізує своє нещастя, і не такий вже той Назар був чудовий, щоб так побиватися за ним.
- Ну що ж, почнемо, - промовив голова комісія, піднявшись зі стільця.
Олена нахилила голову над своєю брехливою, нікому непотрібною роботою про стелю, підлогу, антикварний замок зі старих дверей і про вікна. Про кількість поверхів, архітектуру, величину сходів… Про все, тільки не про духів…
Звичайно, в підвалі старого шпиталю вона бачила тисячі невинно убитих людей, а потім бачила їхні неприкаяні душі, які блукають поверхами, шукаючи притулку. Але це все не так цікаво, як кількість цеглин і висота даху. Чому? Бо убиті політичним режимом люди - це не завдання дипломної роботи студента-археолога. Це, взагалі, нічиє завдання. Навіщо ж так перейматися?
Статус королеви
1
Ліна Висоцька сиділа за столом свого кабінету. Двері відчинилися і зайшла Вікторія.
- Сидимо, дивимось у вікно. Робочий час іде, - скептично промовила вона. – А працювати за тебе хто буде?
- Навіщо працювати, навіщо чогось добиватися, - тихо промовила Ліна, - якщо точно знаєш, що найбажаніша ціль – недосяжна.
- Ти лише графиня, а не філософ, - посміхнулась Віка. – Тому бери назад свою статтю. Катріна її переглянула і вкотре повернула тобі на доопрацювання. Вона відмітила, що там не так
Ліна байдуже поглянула на свою статтю.
- Сьогодні мер виступає на майдані, - промовила Вікторія.
- Почався передвиборний сезон? – посміхнулась графиня. – До виборів нікого і чути не було. Сиділи всі по своїх норах. А тепер всі такі активні раптом стали.
- Ну-у-у, коли ти станеш мером, то може, хоч ти будеш не така.
- Я не стану мером, - промовила Ліна. – Я не такого складу людина. Я – не публічна людина. Мені виступити на телебаченні – то краще повіситись.
- Нічого, звикнеш, - промовила Віка. – Ти ж уже не раз виступала.
- Ні, я серйозно. Для мене ці виступи дуже емоційно перевантажені. Так і з глузду з„їхати недовго. Я б краще відвоювала свій родовий замок, перебралася туди жити, відкрила б там музей. І жила б там одна на околиці міста…
- І що, там би ти була щаслива?
- Була б… Вже краще, ніж в цьому безглуздому хаосі. Всі бігають, метушаться, а заради чого, точно самі не знають.
- І що б, ти зовсім нікого не взяла з собою? А Емму? Ти б лишила її тут?
Висоцька засміялася.
- Емма померла б з нудьги в тому закутку. Якщо поділити всіх людей по кланам, то Емма, безспірно, інтелігенція. Їй потрібна еліта, щоб почуватися елітною. Емма не зможе жити для себе. Їй потрібні натовпи прихильників, які слухатимуть її, натовпи кавалерів, які безтямно кохатимуть її. Їй потрібна слава, беззаперечне лідерство. А в тому закинутому замку буду лише я…
- Я б теж не змогла жити одна. Я боюся самотності. Може, якби з чоловіком, але теж не довго.
Ліна посміхнулась.
- Я думаю, в світі немає чоловіка, з яким би я могла жити довго і щасливо. Всі чоловіки - зрадники і брехуни.
- Ну навіщо ж ти так?
134
- А хіба, ні? Чоловік Катріни, подивись, що зробив з нею. Зрадив, обманом переписав на себе все майно. І лишив її одиноку ні з чим. Добре, що хоч видавництво лишив, а то працювали б ми зараз з Катріною на пару в тролейбусному депо.
- Але ж не всі чоловіки однакові…
- Не всі? А хлопець Емми? Вікторіє, та про що ти говориш? Він задурив їй голову так… Та що там їй. Він усім голови позадурював своїм безтямним коханням. А сам… І говорити не хочеться. Катріна каже, читачі досі телефонують і питають, чи буде друкуватися хоч якесь закінчення цього роману? Чи, може, він буде виданий окремою книжечкою? Чи скільки заплатити, щоб отримати останню частину? А що я їм напишу? Що він зрадник, що спав з її найліпшою подругою, просто ми за його квітами та зізнаннями не одразу на це звернули увагу. Та що там хлопець Емми? Мій пращур – граф Полонезький, поклявся дружині у вічному коханні. А потім знайшов собі іншу, і заради неї відмовився від усього. Навіть, від вічного життя. А як же клятва? Для чоловіків обіцянки нічого не значать. Вони говорять їх тоді, коли їм потрібно чогось добитися від жінки, і забирають тоді, коли вже всього доб„ються. Вони лише клянуться у вічному коханні. А нам доводиться вірити на слово, що це правда, бо доказів все одно ніколи не буде.
Віка мовчала.
- Я бачила твого чоловіка, Вікторіє, - прошепотіла Ліна.
Віка підняла очі і уважно глянула на подругу.
- Бачила його не раз. І на тому модельному конкурсі бачила. І жодного разу не помітила, щоб він дивився на якусь жінку. А якщо, раптом, і дивився, то в його очах не було ні блиску, ні бажання до тих жінок. Він – виняток, Вікторіє. А виняток лише підтверджує існування правила: «Всі чоловіки зрадники».
- Може…
Ліна встала зі стільця і підійшла до вікна.
Віка дивилась на неї, не відводячи очей, і, раптом, посміхнулась.
- А пам„ятаєш, того хлопця, Микиту? Який носив тобі квіти щодня? Пам„ятаєш? Одружитись пропонував! Може, якби ти його вибрала, а не Вадима, то зараз би так не говорила. Не говорила б, що всі чоловіки зрадники, а сміялась би з ревнивих жінок, які не довіряють своїм коханим. Може, з ним би ти була щаслива?
- Навряд…
- Чому ні? Тобі ще й тридцяти немає, а ти вже розчарована і в коханні, і в житті…
- Я ні з ким не буду щаслива. І навіть, якби тоді зробила інший вибір, то все одно зараз залишилася б одна. Долю не обманеш.
- Думаєш, долю не можна змінити? Думаєш, що все десь написано?
- Так… Більше того, я впевнена в цьому.
- По-твоєму, виходить, що можна сісти на стільчик і нічого не робити, бо якщо на долі написано, що ти станеш мером, значить, ти і так станеш мером, сидячи на стільчику.
Ліна засміялась.
- Якщо я сяду на стільчик і нічого не робитиму, значить у мене на долі написано, що все життя я сидітиму на стільчику, а не те, що я стану мером.
- Може, й так, - промовила Віка. – Але якщо на долі написано, що ти будеш нещаслива з цим чоловіком, то можна обрати іншого і стати з ним щасливою.
- Ні, не можна, - заперечила Ліна. – Якщо написано, що буду нещаслива з чоловіком, яка там різниця, що то за чоловік. От дивись…
Графиня відійшла від вікна і сіла навпроти подруги.
- Уяви, що мені зараз моїх вісімнадцять років. У мене є два кавалера, які пропонують мені руку і серце…
- Вадим та Микита, - весело додала Віка.
- Нехай, Вадим і Микита, якщо тобі так буде легше. Мені треба вибрати одного! Лише одного! І я вибираю…
135
- Микиту, вибери Микиту, - перебила Вікторія.
- Добре, нехай я вибираю Микиту. Я кажу Вадиму, що люблю іншого, за якого вийду заміж. Сідаю у тролейбус і їду до Микити, повідомити, що згодна на його пропозицію. А в тролейбусі зустрічаю ворожку.
Віка уважно подивилась на Ліну.
- Ну не ворожку, хай відьму, чи чаклунку, - пояснила Ліна. – Коротше, людину, яка точно знає моє майбутнє.
- То в неї і запитай, з ким тобі треба бути! – промовила Віка.
- Добре. Я питаю у неї: Яка моя доля? Хто моя доля? З ким я буду щаслива? А вона мені відповідає, що той, до кого я зараз їду – зробить мене нещасливою. А з тим, хто залишився мене чекати – буду щаслива.
- То не їдь до Микити! Швидше виходь з того тролейбуса, та їдь до Вадима! – крикнула Віка.
- Добре, Вікторіє, добре! Я виходжу, сідаю на тролейбус в зворотну сторону, і що виходить… Я знову в тій самій ситуації. Я їду до Вадима, а значить з ним буду нещаслива. А оскільки Микита лишився позаду, значить, з ним мала б бути щасливою. І скільки б разів я не пересідала з одного тролейбуса в інший, я ніколи не виберусь з цього зачарованого кола – це коло моєї долі. Я ніколи не стану щасливою з тим, кого виберу, бо все життя думатиму, що з іншим мені б було краще.
- Що ж робити? – сумно прошепотіла Віка.
- Нічого… Змиритися. Просто змиритися. Спробувати досягти щастя в іншому, не в коханні. В кар„єрі, наприклад.
- А хочеш підемо на майдан, послухаємо мера? – запропонувала Вікторія.
- Ні, точно не хочу. Що там слухати? Передвиборні обіцянки, ту брехню. Він, мабуть, свою передвиборну програму і в очі не бачив. Її за нього склали, а йому лише дадуть листочок, з якого він має щось там прочитати.
- Ну то й що? – знизала плечима Віка. – Це ж мер. А ми – політично свідомі громадяни міста. До того ж, журналісти.
- Журналісти? – засміялась Ліна. – Які ми журналісти? Журналісти – це ті, які беруть інтерв‟ю у президента та прем„єр-міністра.
- А ми тоді хто?
- А ми – фантазери. Вигадуємо якісь дурнуваті жіночі історії, і користуємося тим, що жінкам нема що більше читати.
- Пішли, - потягнувши Ліну за руку, промовила Віка. – Це ж наш мер.
Емма та Остап сиділи в кав„ярні. З вікон кав„ярні було видно майдан, на якому мав виступати мер. Емма уважно дивилася на натовпи людей, які, як маленькі комашки, хаотично рухалися по майдану.
- Так багато людей прийшли послухати мера, - поглянувши у вікно, промовив Остап.
Емма нічого не відповіла.
- Як думаєш, він піде на другий строк? Думаєш, виграє?
- Я ж не політик. Звідки мені знати, - пробубніла Емма.
- Він погана людина, - промовив Остап. – Принаймні, мені так здається.
- Ой, Остапе, як би я хотіла зараз вийти на сцену і поставити йому парочку питань. А саме, де це ділися ті два мільйончика, і скільки дач він собі на ті гроші побудував?
Остап засміявся.
- У Ліни стільки ідей, - продовжила Емма. – Зробити там музей, виділити приміщення для краєзнавчого класу. Реставрувати парк… Там такі ідеї. Благородні, просто королівські. Сльози на очі навертаються. А що цей Фадєєв робить? Гроші в кишеню кладе? Йому цей замок не потрібен! Чого ж він його не віддасть? Ні собі, ні людям!
- Ти вже, навіть, думаєш, як Ліна, - посміхнувся Остап.
- Може, життя з нею пішло мені на користь…
136
- Пішло, - посміхнувся Остап. – Раніше ти хотіла лише слави, а зараз…
- Зараз теж хочу, - засміялась Емма.
- Просто ти тепер про людей думаєш, а не лише про свою вроду.
Емма посміхнулась.
Остап знову подивився у вікно кав„ярні.
- А як там Карла, Максим?
- Ніяк, - знизав плечима хлопець. - Після того, як Ліна викрила їх обман на екзамені, вони зі мною не розмовляють. Я дзвонив Максу на мобільний, та він не брав трубку. У мене, навіть, не було на основі чого готуватися до захисту. Добре, що Ліна трохи допомогла. Розповіла мені про той будинок, в якому провела дитинство. То я хоч щось на захисті розповів. Коротше, ми разом захищали роботу перед комісією, отримали свої п„ятірки, але ми більше не команда…
- Шкода, що все так закінчилось.
- Хто б уже казав? Сама зраджена, і хлопцем, і подругами. А мене жалієш!
- Це точно. Але я думаю, що все це вже в минулому, і чесно, вже, навіть, не серджусь. Я їм пробачила.
Остап здивовано подивився на Емму.
- Ти здивований? Дійсно, пробачила. Я вмію пробачати…
- Щоразу як розмовляю з тобою, просто шокований, чому королевою стала Ліна, а не ти.
- Вона розумніша, і більш достойна.
- Ти теж достойна.
- Дякую, - посміхнулась Емма.
- Я хочу продовжити дослідження роду Полонезького. Хочу розкрити всі таємниці.
- Ти ж уже отримав свій диплом.
- Ні, тепер я хочу цього не для диплома. Хочу для себе. Може, спробую вступити в якусь археологічну групу. Якщо мене, звісно, візьмуть.
- Ти теж порозумнішав, - посміхнулась Емма. – Мабуть, це Ліна на всіх нас так впливає.
- Ну все, досить пити каву. Пішли на майдан. Он мікрофони вже встановлюють. Мабуть, зараз почнеться.
На майдані зібрався народ. Всі прийшли послухати мера, з його, нібито новою, передвиборчою програмою. Сцену з усіх боків оточували захисники правопорядку. На сцені стояли два мікрофони, які призначалися для населення, але до них нікого не пускали.
Нарешті, мер вийшов на сцену. Його зустріли бурними оплесками та шумними незрозумілими викриками. Одні підтримували мера, інші проти чогось протестували.
За декілька хвилин, майдан трохи затих, і мер наважився заговорити.
- Добрий день, шановна громадо!
Хвиля викриків та оплесків знову пронеслася майданом.
- Фадєєв – наш мер! – крикнув хтось з натовпу, але тому сміливцеві швидко закрили рота.
- Я вдячний вам усім, що ви сьогодні знайшли час, і прийшли на зустріч зі мною!
- Хоч ці слова він вивчив, а не прочитав з папірця, - прошепотіла Вікторія.
- Що ми тут, взагалі, робимо? – навіть, не дивлячись на сцену, запитала Ліна.
- Ми прийшли послухати мера, - весело промовила Віка. – Геть Фадєєва!
Ліна засміялась.
- Чого ти смієшся? Давай разом! Геть Фадєєва! – знову голосно прокричала вона.
Десь далі якась групка натхненних опозиціонерів підхопила гасло Віки і теж вигукнули якийсь протест.
- Бачиш, ми ж не одні, - пояснила Віка. – Давай будемо бунтувати! Це ж майдан. Ми маємо створювати настрій натовпу.
- Мені не хочеться, - промовила Ліна.
137
- Фадєєв, віддай замок! – раптом почулося з середини натовпу.
Вигук швидко підхопили і декілька груп почали кричати те саме.
Фадєєв стояв за трибуною і, продовжуючи читати свої папірці, ні на кого не звертаючи уваги.
- Дайте слово народу! – вигукнув якийсь чолов„яга.
- Дайте слово народу! – підхопили всі.
Мер пробував говорити голосніше і не звертати увагу на не вихований натовп, але народ продовжував голосити. Мер, нарешті, замовчав і відірвався від свого листочка. Він на секунду зайшов за куліси і за хвилину два міліціонери вийшли і спустили вниз під сцену два мікрофони. До них одразу вишикувалась черга.
- Коли знизять тарифи на газ? – крикнула жінка в мікрофон.
- І на гарячу воду? – почулося з натовпу.
- А ви бачили скільки за електроенергію, це ж небачена ціна! – пронеслося по майдану.
- Я не придумую ціни ні на газ, ні на воду, ні на електроенергію, - спокійно промовив Фадєєв. – Та моя наступна програма спрямована на максимальне пониження цін за комунальні послуги. Також ми плануємо…
- Ви вважаєте проста людина зі звичайною зарплатою може оплатити рахунки? Моя заробітна плата рівно вдвічі менша за суму платежів, які мені потрібно сплатити.
- То продайте будинок і розплатіться! – крикнув якийсь гучний голос.
З майдану лунали питання. Мер охоче відповідав на них, щоразу доводячи усім, що у нього все під контролем. Слухаючи його палкі промови, можна було дійсно повірити, що в цьому провінційному місті все чудово. Зарплати прекрасні, безробіття нульове, а мер – справжній патріот. Щоправда, тарифи на комунальні послуги трохи завеликі, але, як тільки Фадєєва оберуть на другий строк, то він одразу ж цим займеться. Тільки от питання виникає, чому ж він раніше цим не займався.
Ліна стояла осторонь і без ентузіазму дивилась на весь цей балаган. Віка стояла біля неї і щоразу кидала якісь голосні викрики в стилі: «Підвищіть зарплату!», «Віддайте замок» і таке інше.
Ліна лише зітхала. Вона знала, нічого змінити не можна. Все буде так, як є, поки до влади не прийде свідома людина, яка, дійсно, буде патріотом міста, яка працюватиме, а не робитиме собі авторитет. А така людина до влади ніколи не прийде. Її просто не пустять.
- Пішли, Вікторіє!
- Геть владу! – крикнула наостанок Віка і попрямувала за Ліною до зупинки
- Що ви збираєтесь робити із замком? – пролунало в мікрофон.
Ліна обернулась і подивилась на Віку.
- Вернемось? – запропонувала Віка.
- Це Емма, це її голос, - прошепотіла Ліна.
- Просто всі знають про те, що мав відбутися суд, - впевнено продовжувала Емма. – А що сталося між вами та графинею, ніхто не знає. Але місто не байдуже до цієї проблеми.
- Так, дійсно, а що із замком? – підхопили всі.
- Та мер його продав американцям! – пролунало звідкілясь.
- На щастя, проблема із замком вирішена, - промовив мер.
- Вирішена? – здивовано перепитала Емма.
- Так. Графиня, нарешті, зрозуміла, що це не її повноваження і забрала свій позов. Ніхто не має права відібрати у нашого міста його історію та історичні надбання. Замок належатиме місту, і ніхто не має право на нього претендувати.
- Належить місту – означає належить вам! – прокоментувала Емма.
- Ні, шановна пані. Він належить нашому місту, нашим громадянам. Ми можемо пишатися тим, що в нас така історія.
- Пишатися ми можемо, а от побачити замок, навряд, хтось зможе, - продовжила Емма. – Доступ до замку закритий. Туди ніхто не має права заходити, окрім вашої
138
археологічної групи. Хіба ж можна в даному випадку говорити, що замок належить місту.
По майдану пронісся гучний сміх.
- Ми працюємо над замком. Ми вже проводимо ремонтні роботи і можу сказати, у нас це виходить дуже успішно. Колишня влада занедбала археологічні знахідки нашого міста, але ми не дозволимо загинути нашій історії. Я особисто займаюся цією справою, тому і найняв археологічну групу.
- Неймовірно, - прошепотіла Ліна Вікторії. – Які ремонтні роботи? Там нічого не робиться! Замок ледь тримається.
Розштовхуючи натовп, Ліна попрямувала до мікрофону. Віка побігла за нею. Людей було багато і кожен неохоче відходив у сторону, щоб пропустити дівчат.
- Пропустіть графиню! – раптом голосно крикнула Віка.
Всі злякано розступилися, пізнавши Ліну. Натовп замовк і лише де-не-де чулися відгуки: «це іде графиня».
Емма обернулась і побачила за спиною Ліну. Її очі блищали злістю, вона ладна була розірвати мера на шматки за його брехню.
- Будь-ласка, графине, - промовила Емма, і відійшла в сторону.
Мер злякано дивився на цю картину.
- Добрий день, шановна громадо! – голосно промовила Ліна у мікрофон. – Я зараз пройшла цю доріжку через натовп для того, щоб розповісти вам правду. Ніяких ремонтних робіт у замку не проводиться. Замок валиться і, якщо так продовжуватиметься далі, він не простоїть і півстоліття. В замку, дійсно, працює археологічна група мера, та вона має зовсім інше призначення. Вони шукають коштовний камінець графа Полонезького.
- Це неправда! – викрикнув з трибуни мер.
- Пане Фадєєв, коли говорили ви, вас ніхто не перебивав, - промовила Ліна. – Із замку, із вашого замку були вивезені родові картини Полонезьких, Фельченських, Понятовських та інші важливі знахідки. Вони вивозяться, нібито на експертизу, та жодна з картин ще не повернулася назад. Про знайдені заповіти і портрети графів знає лише археологічна група мера. Скільки цих картин було насправді, скільки продали, скільки висить в будинку мера – навряд, вже хтось зможе підрахувати. Ми не знаємо, скільки їх було, не знаємо, скільки їх іще знайдуть і продадуть за безцінь у французькі та польські музеї. Нас відсторонили від нашої історії. Нам закрили до неї доступ.
- Ви чините саботаж, графине! – крикнув мер.
- Це я чиню саботаж? – засміялась Ліна і обернувшись, звернулась до натовпу: – Хто з присутніх знає, де саме знаходиться замок? – голосно крикнула вона. - Скільки чоловік відвідували його? Три чи чотири? І це з півмільйонного міста! Коли ж нарешті тато зможе повести свою дитину і показати їй історію міста? Коли ж, нарешті, вчителька, замість нудного уроку краєзнавства, поведе дітей на екскурсію в замок? Коли ж, нарешті, двоє молодих закоханих людей зможуть проводити свій час не у безкрайніх супермаркетах, гучних дискотеках і обкурених барах. А прийдуть у графський парк, помилуватися природою. Але ж, ні! З усіх боків замок оточений колючим дротом. Його охороняють, туди нікого не пускають. І ви ще смієте глузувати з народу, промовляючи, що замок належить їм!
- Ми не пускаємо туди нікого, бо це небезпечно! Замок може обвалитися.
- Та ви ж проводите там ремонтні роботи! – з сарказмом крикнула Ліна. – Ви два роки ремонтуєте замок, а він досі може впасти на голову. Та за такий час і я б його вже відремонтувала власними руками.
Натовп засміявся.
- Ви, графине, не знаєте, що не все робиться одразу, - промовив мер.
- У вас було немало часу! – крикнув хтось із натовпу.
- Ми не можемо одразу робити ремонт і досліджувати замок, - спробував відбитися Фадєєв.
139
- То ви би краще ремонт робили, замок реставрували, а досліджувати його є кому. Он з університету археології і історії щороку півтори сотні спеціалістів випускається.
- На реставрацію потрібні гроші! – промовив мер.
- Ну це вже нахабство! – крикнула Ліна. – Як ви можете брехати просто в очі своєму місту. Держава виділила вам два мільйони! Де вони? Пане Фадєєв, де вони? Весілля якої з дочок ви зіграли на ці гроші? Чи може, побудували дачу за містом? Де ці гроші? Чому минуло два роки, а замок досі валиться на голови? Де музей, який я маю законне право відвідувати? Чому ж вам так байдуже до всіх нас? Невже цей клятий камінчик дорожчий за культурне виховання школярів, дітей? Господи, та там же стільки території! Можна стільки всього придумати. В кімнатах замку зробити краєзнавці класи. Розказувати учням легенди, повісити назад портрети графів. Господи, та хіба б прогулювали діти такі уроки? А з іншої сторони замку зробити музей. Хай приїжджають люди з інших міст, країн. Найняти гідів, екскурсоводів… А той єзуїтський монастир, який знаходиться в ста метрах від замку. Це ж була перша школа нашого міста. Чому не реставрувати її? Проводити там уроки історії. Виховувати у дітей любов до рідного міста з самого дитинства. І може, хоч тоді вони виростатимуть справжніми патріотами, а не такими, які у нас при владі. А в ботанічному саду можна… Господи, та кому я все це розповідаю…
З очей Ліни потекли сльози. Закриваючи очі рукою, щоб ніхто не бачив, як вона плаче, Ліна пройшла крізь натовп і сіла в таксі.
Натовп шаленів.
- Віддайте графині замок! – кричали обурені люди.
- Віддайте вкрадені гроші!
- Де гроші?
Мер мовчки стояв і дивився у свої листочки. На них не було промови, яка б заспокоїла людей. Мер вийшов з-за трибуни.
- Ці гроші є, - промовив він. – Ніхто не витрачав їх ні на весілля, ні на дачу. Вони лежать, і з тих грошей ніхто не взяв жодної копійки.
- А чому вони лежать? – крикнула Емма. – Чому ці гроші лежать, а не використовуються на користь міста?
Натовп знову заголосив.
- Віддайте місто графині! Може, хоч жити стане краще.
- Хай хоча б замок їй віддасть.
- Віддайте замок!
- Я розумію ваше обурення, - промовив мер. – Після палкої промови нашої графині, і я б кричав те саме. Та на жаль, я не маю права віддати їй замок. Замок належить місту, а не родині графів. Я просто не маю повноважень робити такі подарунки.
Мер на хвилину відійшов в сторону і підійшов до поважного чоловіка, який стояв за кулісами. Поспілкувавшись з ним декілька хвилин, Фадєєв знову зайшов за трибуну.
- Але своє рішення я вже прийняв. Я, а також голова облдержадміністрації, офіційно назначаємо Ліну Висоцьку управляючою та керівником замку. Вона має право наймати будь-який персонал, втілювати будь-які ідеї. Я віддаю їй два мільйони, бо вірю, що вона використає їх з розумом і на благо нашого міста. Я підпишу усі папери, і спробую якнайближче поєднати нашу графиню з її родинною реліквією.
2
Ліна Висоцька зайшла в свій офіс.
- Графине, - швидко вставши зі стільця, промовила секретар.
- Так, Вандо.
- Вам дзвонив мер…
- І що? – не зупиняючись, запитала Ліна.
- Питав, чи влаштовує вас той офіс, який він для вас виділив.
- Звичайно, - впевнено промовила Ліна.
140
- Сказав, що в центрі є ще один і якщо ви захочете, то можете сьогодні ж його подивитись.
- Ні, мене цілком влаштовує цей.
- Добре, - зробивши якусь помітку на папері, промовила Ванда.
- Що ще?
- Ще запитував чи…
Ванда невпевнено подивилась на графиню.
- Чи влаштовує вас той секретар, якого він для вас обрав?
Ліна засміялась. Ванда з надією подивилась на графиню.
- Якщо, ні, - сумно промовила вона, то у мера є ще декілька чудових кандидатур.
- Мене влаштовує, - засміялась Ліна. – Поки що, влаштовує. Якщо ж ти, звичайно, не шпигунка мера.
- Ні, що ви, графине.
- Це добре. І пообіцяй, якщо мер запропонує тобі шпигувати за мною, ти обов„язково мене повідомиш.
- Добре…
- Я не звільню тебе, не бійся. Просто хочу знати, - сідаючи за свій робочий стіл, промовила Ліна.
- Що ви, графине, як ви можете думати таке про мера… Хоча, може, це не моє діло…
- Ти думаєш, я занадто перебільшую?
- Не знаю, - зніяковіло відповіла Ванда. – Але навіщо це мерові? Він перед усім майданом повідомив, що передасть вам гроші та документи на замок. Хіба є в нього причини вам не довіряти?
- Може, й так… Мабуть, я потроху вже з„їжджаю з глузду. Скоро вже манія переслідування почнеться, як у Сталіна. Всіх у чомусь підозрюватиму.
- При вашому становищі це нормально, - промовила Ванда, і знову зазирнула в папірець.
- Щось іще? – запитала графиня.
- Так. Знову телефонував Борис Вакуленко. Заявляв, що він ваш кровний родич.
- Ага, - засміялась Ліна. – Брат і батько в одній особі. Після того, як мені вручили два мільйони і замок, у мене одразу з„явилося дуже багато родичів, а ще більше друзів. Ти не знаходиш?
- Так, це точно, - сміючись, погодилась Ванда.
- Про мене згадали мої шкільні вчителі, колишні сусіди. Усі телефонують, вітають мене з перемогою. Боже, на що вони тільки сподіваються.
- Друзі – це ті, хто не тільки в радості, але і в біді.
- У мене є Емма та Остап. Більше мені ні друзів, ні родичів не потрібно.
- Ще дзвонив ваш чоловік, - посміхнулась Ванда.
- Це можеш одразу пропускати, і навіть, не повідомляти мені.
- Добре. Колосов дзвонив двічі. Просив, щоб ви зв„язалися з ним обов„язково щодо реставрації замку.
- Я вже зустрічалася з ним. Відправиш йому факсом ось ці папери.
Ванда взяла папери.
- А ще дзвонила Олена Карпова. Двадцять сім разів.
- Я не знаю, хто це.
- Я запитувала в неї, та вона не відрекомендувалась. Сказала, що їй потрібна ваша допомога.
- Ясно, про неї мені теж можеш не повідомляти. Мабуть, якась шкільна подруга…
- Ну що там з графинею, пане Фадєєв? – сідаючи навпроти мера, запитав Гордон.
- З графинею? Все добре, - спокійно відповів мер. - Я віддав їй право розпоряджатися замком, віддав їй гроші, організував офіс в центрі міста. Нехай
141
працює. Графиня щаслива, народ тріумфує, і дана ситуація мене повністю влаштовує перед виборами.
- Кава, пане Гордон, - промовила секретар, ставлячи на стіл каву.
- Дякую, - відповів юрист.
- Тут у мене тепер інша проблема.
Гордон узяв в руки каву і зацікавлено подивився на мера.
- Дівчина з археологічного університету провела дослідження військового госпіталю, аж тому, що в Шевченківському районі…
- Я зрозумів, аж там після кінцевої тролейбуса…
- Так, - промовив мер.
- І що там?
- Знайшла в підвалі наслідки комуністичного режиму та плідної роботи НКВС.
- Тобто? - не зрозумів Гордон.
- Сотні трупів… У підвалі… Вона написала листа в обласну раду з приводу цього. Вимагає розслідування та поховання цих людей.
- Хто ж це все захоче розслідувати?
- Я вже віддав розпорядження, - промовив мер. – Мої хлопці покопалися в документах, і з„ясували, що там від тих трупів виникають смертельні інфекційні хвороби. Що той госпіталь колишня влада через це і закрила на карантин.
- Думаєш, вони не знали про сотні трупів у підвалі? – звернувся до мера Гордон. – Я руку дам на відсіч, що знали. Але, мабуть, возитися з цим не спішили.
- Так, - зітхнув мер. – Залишили нам у спадок історичне надбання… От що тільки тепер робити з цими… надбаннями?
- Це ви ще не уявляєте всієї масштабності та критичності ситуації, - промовив юрист. – Знаєте, скільки всього треба, щоб вивести ті трупи звідти?
- А потім ще встановити особу кожного… Це роботи на років тридцять, якщо не більше. А що цікаво, насправді, це нікому не потрібно. Уже від того, що їх поховають чи не поховають нікому легше не стане. І треба було тій дівчині копатися в тому підвалі.
- Пропоную от що, пане мер. П„ять кілограм тротилу і будинок зрівняється з землею.
- Я знаю. Хлопці мені так і пропонують зробити. Кажуть, мороки менше буде. Сказали, що спочатку треба залити підвал бензином і підпалити, а потім уже підірвати.
- Це правильно.
Карла сиділа за своїм столом, гортаючи журнал «Робота для всіх».
- Треба було не кидати Остапа… Щось ми поспішили. Зараз би і роботу гарну мали, і спеціальність продовжували розвивати, а потім би і кар‟єрно виросли. А без нього… Чого добилися? Отримали свої п„ятірки та дипломи, а користі з них небагато. На них і дивитися ніхто не хоче.
- Та не переживай, - клацаючи пультом від телевізора, промовив Максим. – Знайдеш ти роботу. Он я ж знайшов!
- Звісно, знайшов. Треба було вчитися шість років, щоб стати сервісним інженером, - скептично промовила Карла. – А знаєш, що…
- Тихіше, тихіше, - раптово викрикнув Макс. – Мер виступає, може, про замок щось скаже…
Карла без натхнення подивилась на екран.
- Пане мер, - промовила журналістка. – Як зараз просуваються справи з замком?
- Справи просуваються дуже швидко і в правильному руслі, - радісно промовив мер. – Я не помилився, довіривши цю роботу команді графині. Що тут скажеш? Молодь… Вони ідейні, вони працьовиті, натхненні. Надзвичайно велику роботу проводить і археологічна група, яка досліджує замок. Я радий, що в нашому місті молоді не байдужа доля археологічних пам‟яток.
142
- А в мене питання, - продовжила журналіст. – У пресу проскочила інформація, що мерія зацікавилась ще однією пам‟яткою – військовий шпиталь. Розкажіть, будь ласка, яка ситуація з тією будівлею.
- Та будівля має дуже страшну історію. Як і все наше місто, і вся наша країна, цей госпіталь пережив багато злиденних страждань. Студенти археологічного університету дослідили ту будівлю і виявили там наслідки комуністичних злодіянь. Як результат, знайдено тисячі трупів невинних людей. Піднявши історичні факти, археологи з„ясували, що минула влада без усілякого слідства закрила госпіталь на карантин.
- А в чому проблема, чому госпіталь закрили на карантин?
- В повітрі було знайдено таку інфекцію, як трупна паличка, яка спричиняє важкі хвороби, а також смерть.
- Так, це жахливо, - промовила журналістка. – Скажіть, а які дії мерії будуть стосовно даної будівлі?
- Ми вже прийняли рішення! Ми не будемо ховати цю проблему та ігнорувати її так, як це робила минула влада. Я не можу дозволити собі ставити під загрозу життя археологів, а також людей, які проживають на тій території. Тому рішенням мерії нашого міста будівлю буде зрівняно з землею у найкоротші строки.
- Ви вважаєте, це буде справедливо по відношенню до міста та його історичної спадщини? – жваво запитала журналістка.
- Не мені судити, чи справедливе рішення, чи ні, - промовив Фадєєв. – Зараз, найголовніше - це здоров„я нації, і повірте, ця проблема стоїть вище історичної спадщини. Ми не можемо наражати людей на небезпеку, тому що потім, знову ж таки, ми за це відповідатимемо і нестимемо покарання.
- Скажіть, будь ласка, а хто перший зробив це відкриття про лікарню? – запитала журналістка. – Кому ми маємо завдячувати, що в нашому місті не почалася епідемія?
Мер поглянув на свою прес-аташе. Вона похапцем відкрила великий червоний блокнот і передала мерові листок.
Мер поправив окуляри і прочитав:
- Карпова… Карпова Олена Іванівна. Випускниця Археологічного університету.
- Оце так! – заздрісно підхопилась Карла.
Макс вимкнув телевізор.
- Про Карпову тепер все місто дізнається! Неймовірно!
Максим з понурим виглядом сів у крісло.
- Ну скажи, справедливо? Наша робота була найкраща, - не могла заспокоїтись Карла. – Всі про це казали, а в результаті вся слава дісталася графині. А ким би вона зараз була без нас? Ну! Ким? Сиділа би у своїй жіночій газеті та писала бездарні сентиментальні статті для домогосподарок.
- Так, - погодився Макс.
- А ми стільки зробили! А тут – на тобі. Олена Карпова – герой дня! Теж мені, знайшлася. Дослідник! Відмінниця-підлабузник, от хто вона!
- Працюєш, працюєш, а в результаті, вся слава іншим. Ми за Остапа геть усе зробили. Роботу написали, а його запросили у першу археологічну групу. Його, а не нас з нашими талантами.
- Ненавиджу їх усіх, - прошепотіла Карла.
Олена сиділа за столом і пила чай. Леся сиділа навпроти і чистила моркву.
- Я не знаю, що я ще можу зробити, - промовила Олена. – Писала листи у мерію, в обласну раду, міську адміністрацію. Зверталася в газети… Що ще? Стрибнути з даху з написом «Врятую світ»?
- Я, навіть, не знаю, що тобі порадити, - прошепотіла Леся.
143
- Я, як маленький листочок, який відірвався від дерева. Я тільки тепер зрозуміла, яка я, насправді, безсила. Які ми всі безсилі. Ми нічого не можемо зробити, нічого не можемо змінити. Наше рішення приймається за нас тими людьми зверху.
- Ми їх самі для цього і вибираємо, щоб вони потім за нас все вирішували.
- Але як можна було вирішити підірвати госпіталь? Це ж просто неймовірно!
- А на що ти сподівалась? Що вони кинуться ховати кожного за православними обрядами і молитися за його душу?
- Але так і має бути! – крикнула Олена.
- Має бути… Але набагато простіше не возитися з цим госпіталем, а просто його підірвати. Нічого, хай підривають, може хоч на уламках церкву збудують, то не треба буде так далеко їздити у місто. Ця будівля, все одно, без діла стоїть. Хай підривають.
- Але ж там люди!
- Олено, вони мертві, розумієш?
- Ну той що, що мертві. А їхні душі живі!
- Олено, не треба так серйозно все це сприймати. Не треба так серйозно вірити у потойбічне.
- У потойбічне? Але ж ти сама казала, що якщо людину не поховати за правилами, то вона буде мучитися, поневіряючись між людьми, і ніколи не знайде собі притулку. Що це, ніби пекло.
- Це образно, - промовила Леся. – Не потрібно все сприймати так буквально.
Олена зітхнула. Вона обернулась назад і подивилась на діда. Дід мовчки дивився у вікно.
- Діду, хоч ви їй скажіть, що не треба всім цим так перейматися, - промовила Леся.
Дід повернувся і уважно подивився на Лесю. Він підняв руки і швидко показав їй щось на пальцях. Жінка нічого не відповіла і лише сумно посміхнулась.
- Що він вам сказав? – запитала Олена.
- Нічого.
- Ні, скажіть мені. Я ж не винна, що не розумію мови німих.
- Він сказав, що ти – його єдина надія на врятування тих нещасних людей, які загинули в підвалі. Ти єдина, хто може це зробити.
- Остапе, будеш чай? – заходячи на кухню, запитала Емма.
- Можна, тільки без цукру.
- А тобі, Ганно?
- Я собі краще каву зроблю, - підійшовши до плити, відповіла Ганна.
- А мера ми добре налякали, - посміхнувся Остап.
- Налякали? – засміялась Емма. – Та він уже на нас працює. Ти бачив, яке він Ліні приміщення виділив. Такий офіс!
- А де саме? – поцікавилась Ганна.
- Біля площі, недалеко від бібліотеки наукової.
- Ми розбили його вщент! – переможно промовив Остап. – Але головне, що замок тепер в надійних руках. Замок наш!
- Ліна збирається переїхати туди жити, - сумно промовила Емма.
- Це серйозно? – здивувався Остап. – Я чув від неї таке, але вирішив, що то жарт.
- Ні, не жарт. Вона так серйозно захопилась тим замком, що забула про все.
- Може, їй дійсно буде там краще.
- Ліна каже, що буде там щаслива, - промовила Емма. – Вона пише роман про свого графа. Іноді, коли вона думає, то я, навіть, боюся підходити до неї. Вона така зосереджена на роботі...
- Може, їй суджено бути одинокою, - прошепотіла Ганна.
Емма сумно посміхнулась.
- Ганно, а як там підготовка до твого весілля? – запитав Остап.
- Нормально все. Готуємось потрохи. Гроші збираємо...
144
- Ну ти хоч щаслива? – запитала Емма.
- Питаєш... Найщасливіша в світі. Він найкращий.
- Хоч би тобі пощастило, - щиро промовила Емма.
- Мені вже пощастило.
Двері відчинилися і зайшла Ліна.
- Привіт усім!
- Привіт, чого ти так довго? – запитала Емма. – Я вже хвилюватись почала. Будеш чай?
- Довго? Я і так на таксі їхала. Дощ такий на вулиці. Ще й таксист такий придуркуватий попався. Причепився до мене, що закохався. Візитку свою дав, сказав, щоб я дзвонила йому в будь-який час.
- То подзвони, - радісно промовила Емма. – Може, і тобі пощастить. Ганні он як з таксистом пощастило.
- Слухай, а яке було таксі? – запитала Ганна.
- Експрес-таксі.
- То в мене ж там наречений, Ліно, - зраділа Ганна.
- Ну то передай йому, що його співробітники - бабії, - грубо відповіла Ліна.
- А як того таксиста звали?
- Олег чи Іван. Не пам‟ятаю, зараз візитку знайду.
Ліна почала шукати в сумці візитку.
- А який номер у твого таксиста? – запитала Ліна.
- 323, - відповіла Ганна.
- О, знайшла, - вийнявши візитку із сумки, промовила Ліна.
У Остапа подзвонив мобільний.
- Алло, так, Олено, я пізнав тебе. А що сталось? Так, звичайно, я поговорю. Ні, ні, мені не важко. Не вибачайся, все нормально. Мені, дійсно, не важко. Бувай.
- Що там сталося? – запитала Емма.
- Слухай, Ліно, - раптом промовив Остап.
Ліна здригнулась, явно відірвавшись від серйозних роздумів, і нервово кинула візитку назад у сумку.
- Чого ти така злякана? – не зрозумів Остап.
- Ні, я не злякана. Що сталось, кажи.
- З тобою хоче зустрітися одна дівчина...
- Я думаю і не одна, - посміхнулась Ганна.
- Ні, я серйозно, - промовив Остап. – Олена Карпова. Може, ти пам‟ятаєш її, вона захищала роботу про госпіталь.
- Так, я вже згадала, - прошепотіла Ліна.
- Ти зможеш завтра зустрітися з нею.
- Нехай приходить в офіс. Я скажу охороні, щоб її пропустили до мене. А що в неї сталось?
- Не знаю, але повір, щось серйозне. Просто так, за автографом вона б не прийшла.
- Все мені час іти, - промовила Ганна, подивившись на мобільний. – Всім гарно погуляти. Бувайте.
- Бувай, - промовила Ліна.
- Побачимось, - крикнув услід Остап.
Лише Емма мовчки дивилась у вікно, явно чекаючи, коли Ганна, нарешті, вже піде.
- Еммо, щось сталося? - помітивши погляд Емми, стурбовано запитала Ліна.
- Ліно, що було на тій візитці?
- Якій візитці? – не зрозуміла Ліна.
- Навіщо ти придурюєшся? Ти ж розумієш, про що я.
- Навіть, я не розумію, - посміхнувся Остап.
- Візитка, яку ти вийняла з сумки! Там же був номер 323? Правда ж?
- Та я, навіть, не глянула на неї, - виправдовуючись, промовила Ліна.
145
- Навіщо ти брешеш мені? Навіщо брешеш? – відвернувшись до вікна, сумно промовила Емма.
- Ліно, це правда? – злякано запитав Остап. – Ганнин наречений чіплявся до тебе у таксі?
Ліна нічого не відповіла.
- Боже, який жах… Бідна Ганна, - прошепотів Остап.
- Бідна, Остапе, дійсно, бідна, - голосно промовила Емма. – Але не тому, що в неї такий наречений. А тому, що такі не щирі друзі, які ладні зробити все, що завгодно, лише б не сказати правди.
- Еммо, як же я могла їй сказати? – почала виправдовуватись Ліна. – Вона весь час тільки про нього і щебече, який він в неї хороший, який він чудовий. А він же звичайний бабій. Я коли побачила, що візитка з номером 323 і зрозуміла, що в машині був її наречений, то мене просто перемкнуло. Я не знала, що і робити. Я не можу так швидко приймати рішення, принаймні, такі серйозні.
- Так, Еммо, я згоден з Ліною, - погодився Остап. – Сказати їй ми завжди встигнемо. Не треба рубати з плеча. З такими речами не граються. Це кохання.
- А ніхто і не збирається гратися, - промовила Емма. – Чим швидше вона дізнається правду, тим швидше забуде його.
- А якщо не забуде, Еммо, - промовила Ліна.
- Ну я ж забула Руслана.
- Еммо, це ти. Ти – сильна. А ти на Ганну подивись. Та вона, якщо дізнається, то з глузду з‟їде.
- З глузду з‟їде, це ще в кращому випадку, - промовив Остап. – Може бути і гірше. Вона йому пробачить.
- І пробачить Остапе, пробачить, - погодилась Ліна. – А ми лишимось винними, що спробували їх посварити.
- Боже, які ви добрі, - засміялась Емма. – Він її зраджує з кожною дівчиною, яка сідає до нього в таксі. Як ви не розумієте, це не просто черговий хлопець, це Ганнин майбутній чоловік. Він її зраджуватиме все життя.
- Емма, сонце моє, - не стримавшись, крикнула Ліна. - Та всі чоловіки зраджують. Хіба власний досвід не довів тобі це? Всі. Вона кине свого таксиста, знайде іншого. І отримає те саме – тисячі зізнань, обіцянок і присяг, а в результаті – нічого. Розумієш? Так, як і усі жінки. Ми виходимо заміж, бо сподіваємося на щастя. А чоловік одружується, щоб отримати собі безкоштовну служницю, яка пратиме, готуватиме їсти і виховуватиме його дітей, поки він буде робити кар‟єру.
- Здається, у тебе сьогодні був шанс відкрити очі Ганні на все це, - промовила Емма.
- А навіщо? - прошепотіла Ліна. – Навіщо, скажи? Ганна зараз щаслива. Навіщо скорочувати її щастя. Вона, все одно, про все дізнається. Зрозуміє цю жорстоку правду. Але чим пізніше вона дізнається про це, тим довше буде щасливою.
- Чим пізніше дізнається, тим більш боляче їй буде потім, - промовила Емма. – Вона зрозуміє, що витратила найкращі свої роки на жалюгідного бабія, а могла би зробити щось корисне.
Ліна нічого не відповіла.
- Якщо ти не розповіси їй про все це, то я розповім, - продовжила Емма. – І байдуже, якою буде її реакція. Я хочу, щоб вона знала правду.
Ліна сумно подивилась на Остапа.
- Остапе, невже, дійсно, всі чоловіки такі? – промовила вона. - Хіба немає виключень?
- Мабуть, є, - невпевнено промовив Остап.
- Судячи з невпевненого голосу, це явно не ти, - промовила Емма.
- Я не хочу вам брехати, - спокійно промовив Остап. – Я ніколи нікого не зраджував, але думаю, що при деяких умовах міг би зрадити.
- Ну, все ясно, - перебила Емма. – Ти такий, як усі.
- А якби сильно когось кохав, - запитала Ліна, - то, все одно б, зрадив?
146
- Знаєш, Ліно, я безтямно кохаю одну дівчину, - раптом промовив Остап. – Це було кохання з першого погляду. Я настільки кохаю, що думаю лише про неї. Але вона так багато пережила. Стільки болю, зраду коханого.
- Чому ж ти не втішиш її? – запитала Ліна. – Поки вона страждає, завоювати її буде простіше.
- Я знаю. Знаю, що вона повірить мені, бо насправді, вона у відчаї. Та я так боюся, що колись зраджу її, боюся, що вона буде страждати, боюся, що, раптом, колись розлюблю її… Тому мені легше залишатися їй просто другом.
- Остапе, та ти себе послухай! – крикнула Емма. – Ти її безтямно любиш, але боїшся спричинити їй біль через зраду. Та хіба зрадиш ти її, якщо дійсно кохатимеш? Хіба б думав ти зараз про зраду, якби були твої почуття щирими? Вона просто подобається тобі, от і все. А оскільки ти знаєш, як багато вона пережила, то із жалю ти просто не робиш з нею того, що робиш з іншими жінками.
- Ні, Еммо. Я, дійсно, її люблю. Якби я не любив її, то неодмінно скористався б її становищем. А може, навіть, і одружився.
- А потім би неодмінно зрадив! – нервово крикнула Емма. – Все, досить. Піду прогуляюся. Може, в замок зайду, подивлюсь, як там просуваються реставраційні роботи. Бо цього лицемірства не можу більше слухати.
Емма закрила за собою двері.
- Ось така у нас Емма… Принципова, - посміхнулась Ліна.
Остап нічого не відповів.
- Та дівчина, в яку ти безтямно закоханий, це ж вона, правда ж, - запитала Ліна. – Це ж Емма? Та яка багато пережила, і тепер ти боїшся спричинити їй біль?
- Звичайно, - сумно прошепотів Остап.
Ліна сіла у крісло.
- Може, в тебе ще буде шанс довести, що твої почуття щирі.
- Я сподіваюся, - посміхнувся Остап.
- А як там робота з родоводом. Є щось нове?
- Поки що, нічого, - промовив Остап. – Я позавчора зустрічався з Ренатою. Вона сказала, що візьме мене в свою археологічну групу. Я, навіть, не очікував.
- Так це ж чудово. Бачиш, який ти талановитий, - зраділа Ліна.
- Та ну, - понуро промовив Остап. – Просто вона знає, що тепер ти заправляєш замком, і якщо б вона не взяла мене, то ти б могла її просто звільнити.
Ліна засміялась.
- Я показував Ренаті свою дипломну роботу, - продовжив Остап. – Вона сказала, що робота дуже цінна, але єдина проблема – це прізвища Карли і Макса. Ми не маємо права без їх дозволу продовжувати працювати.
- То викупи в них роботу, - запропонувала Ліна.
- Викупити? А хіба так можна?
- Звичайно! Якщо справа в грошах, то я виділю з фонду…
- Якщо справа тільки в грошах, то я і сам вирішу цю проблему. А за ідею дякую. Завтра ж піду до Карли.
Емма зайшла у замок.
- Еммо, дайте мені автограф! – підбігши з папірцем, радісно крикнула Яна.
- Слухай, - засміялася дівчина. - У тебе моїми автографами уже, мабуть, вся квартира обклеєна. У тебе ж уже є… на журналі.
- То я брала у тебе автограф, як у моделі, а тепер ти - справжній громадський діяч. Тебе у всіх новинах показують, про те, як ти графині допомагаєш. Вона назначила тебе управляючою?
- Так. Тільки, поки що, неофіційно.
- Ну це формальність. А у модельний бізнес вертатися не збираєшся?
- Ні, точно ні.
- Чому, більше не цікавить?
147
- Ні, цікавить, - відповіла Емма. – Просто втратила надію щось виграти. Мабуть, щоб стати королевою краси, мало однієї вроди… Треба ще щось.
- Ага, повні кишені грошей. Ходімо, я покажу тобі, що ми сьогодні знайшли.
Емма та Яна спустилися темними коридорами до підвалу. Там було чоловік двадцять. Усі були зайняті однією єдиною справою – обережно розбирали тонку кам‟яну стіну.
- Що за цією стіною? – запитала Емма.
- Щось, - відповіла Яна. – Від цієї стіни відпав один камінець. Ми провели експертизу, і як виявилось, ця стіна побудована на років двісті пізніше, ніж сам замок. Може, це і є потаємна кімната, в якій заховався наш граф.
- Оце так. Треба повідомити Ліну. Вона з глузду зійде.
- Уяви, на що ми натрапили? – продовжила Яна. – Це ж переворот в історії. Ми можемо знайти одну з найцінніших речей у світі.
- Камінець?
- Так, камінець.
Ліна сиділа в своєму кабінеті.
- Ліно, до вас дівчина, - відкривши двері, промовила Ванда. – Олена Карпова. Каже, що ви домовлялися.
- Так, пусти її до мене.
- Точно?
- Так, пускай.
Ванда вийшла за двері і за хвилину в кабінет зайшла дівчина.
Ліна сиділа за столом і не піднімала голови. Олена повільно пройшла по кімнаті і сіла за стіл навпроти Ліни.
- Я намагаюся зустрітися з вами, графине, вже довгий час.
Ліна нічого не відповіла.
- Я прийшла просити вас про послугу.
- Я слухаю тебе.
- Я прийшла просити не для себе, а для мільйонів людей, які загинули під час комуністичного режиму.
- Це похвально, - знизала плечима Ліна.
- Я хочу, щоб ви вислухали мене зараз, але дуже серйозно. Я не божевільно, і все, що я казатиму, дійсно, правда.
- А чому я маю вирішити, що ти божевільна?
- Так думають усі, кому я це розповідаю. Та вам я розповім, навіть, більше. Ви будете першою, графине, кому я розповім дійсно усе.
Ліна уважно подивилась на Олену.
- Ви знаєте, для чого ховають людей?
- Ні, не знаю.
- Коли помирає людина, насправді, помирає лише її тіло, душа лишається жити. Тому і ховаємо в землю ми лише тіло людини, а за душу молимось, щоб вона спочивала на небі. Для цього священик і має провести церковний обряд, після якого душа летить на небо, і дозволено їй повернутися на землю лише два рази: на дев‟ятий та сороковий день. Якщо ж не провести обряд і не помолитися за цю душу, то вона лишається грішною, її гріхи не відпущені їй, і тому на небо вона потрапити не може. Вона лишається блукати серед людей, шукаючи притулку. Душа не може вселитися назад у тіло, бо фізично тіло мертве. Вона нещасна. Життя серед людей – це і є пекло.
- Гарна теорія, - промовила Ліна.
- Графине, ви можете врятувати ці душі, тільки ви.
Ліна скептично підняла брови.
- Той госпіталь, який я досліджувала. Там сотні мертвих людей і неприкаяних душ. Вони забрали мого Назара.
- Я не розумію.
148
- НКВС чинило в підвалі госпіталю свої кровожерливі розправи над невинними людьми. Вони загинули через політичний режим. Не знаю, чи були ті люди винні, та вони досі несуть покарання за свої гріхи. Вони страждають, щоночі блукають госпіталем, шукаючи притулку. За них ніхто не молився, ніхто не справляв обряд.
Ліна здивовано глянула на Олену.
- Це, мабуть, жахливо, - промовила вона. – Хоча, я не дуже тебе розумію.
- Їх треба поховати. Обов‟язково поховати.
- Олено, чому ж ти прийшла з такою серйозною справою до мене? – запитала Ліна.
- А до кого ж мені звернутися?
- До мера! Я не можу віддавати накази. Це ж не мої повноваження.
- Я була у мера. Він віддав наказ спалити вщент будинок, а потім підірвати те, що лишиться. Але ж це не врятує душі тих людей, ви ж розумієте, графине?
Очі Олени наповнились сльозами.
- Той будинок не можна підривати, - шепотіла Олена.
- Я тут безсила, - промовила Ліна.
- Ні, ви не безсила, графине. Мер слухає вас, прислухається до вашої думки.
- Я спробую, Олено, та я нічого обіцяти не можу.
Максим сидів за комп‟ютером. В двері роздався дзвінок. Максим нервово здригнувся. В двері подзвонили вдруге. Максим тихенько піднявся і непомітно підійшов до дверей.
- Хто там? – невпевнено запитав він.
- Мені потрібна Карла! – промовив чоловічий голос за дверима.
- Карла? – перепитав Максим.
- Хіба вона не тут живе? – здивувався чоловік.
- Її зараз немає. А хто ви такий?
- Я - Остап Завацький, її однокурсник!
- А, Остапе, то так би й сказав! – зітхнувши, промовив Макс і відчинив двері.
- Привіт, Максе, а ти що тут робиш? – зайшовши в квартиру, запитав Остап.
- Та ми оце сиділи з Карлою, грали на комп‟ютері, а вона вирішила до магазину сходити. Аж раптом чую – дзвінок. Так зніяковів, думав, батьки її прийшли. Проходь в кімнату, сідай.
Остап пройшов до кімнати і сів на диван.
- А ти чого раптом згадав про нас?
- А я у справах, - промовив Остап. – Я вирішив продовжити дослідження замку, продовжити нашу спільну роботу, тому і прийшов!
- А в чому ж справа? – не зрозумів Макс.
- Я хочу викупити роботу у вас. Як би то точніше сказати? Купити повні авторські права на неї, щоб я міг без вашого дозволу будь-що дописувати, міняти…
- А-а-а, ясно, - задумався Макс. – І скільки ж ти пропонуєш?
- Ну, скільки скажете…
- Це цікаво! В принципі, ідея непогана…
- Ти згоден?
- В принципі, не проти, - невпевнено промовив Максим.
- А Карла, як думаєш, вона погодиться? – з надією запитав Остап.
- Оцього сказати не можу, - відповів Макс. – Вона трохи зла на тебе…
Остап посміхнувся.
- Це хто ще має сердитись, - впівголоса промовив він.
Макс зніяковіло подивився на Остапа.
- Ти пробач нас, Остапе, за те що ми так вчинили. Мабуть, не треба було такого робити. Треба було пошукати інший вихід із ситуації.
- Та, - махнув рукою Остап.
В дверях повернувся ключ і відчинилися двері. Остап і Максим завмерли. В квартиру зайшла Карла. Побачивши Остапа, вона на секунду зніяковіла, але за мить прийшла до тями.
149
- Остапе! – іронічно промовила вона. – Яка бажана зустріч!
- Привіт, Карло, - встаючи з дивану, промовив Остап. – Радий тебе бачити.
- Я теж дуже рада бачити тебе, - продовжила іронізувати Карла. – Дуже рада, що в твоєму важкому житті, наповненому громадською роботою разом із графинею та моделлю-невдахою, знайшлася хвилинка і для такої скромної квартирки, як моя.
- До чого тут графиня? – засміявся Остап.
- До чого? Ну як же. Хіба ж не вона поклопотала, щоб тебе взяли в першу археологічну групу? Ти тепер один із кращих там, правда ж? Робиш улюблену справу, а тобі ще й гроші платять за це. Ще й не малі. Гарно так жити? Освіту отримав завдяки батькові, роботу завдяки гарним зв‟язкам.
- І ти б отримала роботу завдяки зв‟язкам, якби не розкидалась друзями направо-наліво, - впевнено відповів Остап.
- Які ж це в мене такі друзі? – засміялась Карла. – Ти? Чи може, графиня? Хто?
Остап відвів погляд.
- Остапе, мабуть, ти! Ось і в гості прийшов! Хочеш запитати, як у мене справи, чи може, мені допомога якась потрібна.
Остап мовчав.
- Чого ти мовчиш? Кажи! Кажи, чого приперся. Чи ти думаєш, я повірю, що тебе цікавлять мої справи!
- Я хочу купити нашу роботу, - промовив Остап.
- Нашу? – іронічно перепитала Карла. – Максе, я не розчула. Він сказав НАШУ? Остапе, може, МОЮ? Ти хочеш купити МОЮ роботу. Ту, яку я ночами писала на своєму комп‟ютері, ту яку я редагувала, друкувала на цьому принтері!
- Я не винен, що ти здатна тільки на те, щоб на комп‟ютері друкувати, - злісно прошепотів Остап. – Мої заслуги набагато більші, ніж твої. Якби не я, тобі б не було, що друкувати. Бо всі дослідження провів я. Я один!
- Ах так, - прошипіла Карла. – Добре. Купляй! Купляй, Остапе. Десять тисяч доларів – ось моя ціна!
- Ти що, з глузду з‟їхала? – засміявся Остап. – Які десять тисяч?
- А що, у графині нема таких грошей? А як же два мільйончика? Чи графиня їх вже розтратила? Як шкода! Доведеться, Остапе, тобі якось перебитись. Може, квартиру продай, чи кредит візьми.
Остап кулею вилетів з квартири. Не чекаючи ліфту, збіг сходами вниз на вулицю, і сів у свою машину.
- Ну що там? – запитала Емма.
- Вона… Вона… Я вбити її ладен був.
- Кого? Карлу? – перепитала Емма.
- А кого ж іще, - важко дихаючи, промовив Остап. – Макс без вагань погодився. Розумієш? А вона…
- Сказала, що не продасть?
- Якби ж то, - засміявся Остап. – Назвала ціну десять тисяч!
- Як швидко можна в друзях розчаруватися, - промовила Емма. – Ще місяць назад вона б тобі її безкоштовно віддала.
- Іноді так помиляємось в людях, віримо їм, довіряємо. Якби ж тільки знати, що саме ми робимо, що вони нас зраджують.
- Може, давай я з нею поговорю? – запитала Емма.
- Ти? А що ти їй скажеш? – без ентузіазму промови Остап.
- Ну знаєш… Жінка з жінкою завжди може знайти спільну мову… Ми жінки не рішаємо все кулаками. Ми думаємо, що сказати, обдумуємо кожен крок. Розумієш?
- Ну, не знаю, чи з цього щось вийде…
- Думаю, гірше не буде, - відкриваючи двері машини, промовила Емма.
Вона спокійно піднялася на четвертий поверх і подзвонила в двері.
- Відчинено, - крикнула Карла, впевнена, що це Остап.
Емма відчинила двері і мовчки зайшла у квартиру.
150
- О-о-о, Еммо, - промовив зніяковіло Максим. – Ти до Карли?
- Так, - кивнула головою Емма.
- Я тоді піду, - промовив Максим. – Бувай, Карло. Завтра побачимось.
- Бувай, Максе.
Макс зачинив за собою двері. Карла встала з дивану і зі скептичною посмішкою підійшла до Емми.
- Ого, до нас завітала зірка телебачення! – засміялась вона в лице Еммі. – Скажи, а є хоч один випуск новин, в якому не показують, як багато ти і твоя графиня зробили для нашого міста?
Карла не встигла більше нічого промовити, бо в цей момент Емма схопила її рукою за горло, і з усієї сили притиснула до стіни.
- Пусти мене, - ледь дихаючи від шоку, прошепотіла Карла.
- Слухай, ти! – впевнено почала Емма. – Я тобі не твої одногрупники, не Максим, і не Остап, і слухати твої дурні балачки не збираюся. Я прийшла у справах! Тому прикрий рота і слухай мене уважно. Ти продаси нам роботу, яку ви написали втрьох.
- Нізащо! – викрикнула Карла.
В цей момент Емма сильніше притисла Карлу до стіни.
- Продаси, - промовила Емма. – Ми дамо тобі за неї дві тисячі гривень, і ти з радістю погодишся. Зрозуміла?
Карла мовчала.
- Якщо ж ти відмовиш мені в такій простій і зовсім не важкій для тебе послузі, то я підговорю Остапа, і він подасть на вас в суд, за те що ви не вписали його першого разу в автори роботи. А в суді ми доведемо, що всю найкропіткішу роботу провів Остап, і що ви, взагалі, не маєте права бути співавторами. Тоді у вас заберуть авторство, а це значить, що ви не виконали завдання на магістра, і університет попросить повернути вас ваші червоні липові дипломчики.
- Та пусти ж мене, нарешті, - відштовхнувши Емму, промовила Карла.
Емма спокійно підійшла до дверей.
- Завтра о десятій ви з Максимом прийдете в юридичну контору на Михайлівській і підтвердите свою згоду підписами.
- Чому ти так впевнена, що суд доведе, що ми нічого для цієї роботи не зробили? Я власноруч знайшла п‟ятьох кандидатів, які могли бути графського роду.
- Мила моя, - засміялась Емма. – Я читала твою роботу. Про цих п‟ятьох кандидатів в магістерській роботі рівно два речення. Чудово! Винаймеш адвоката і в суді з вогнем в очах доведеш, що ці дві строчки, дійсно, належать тобі. Ми не заперечуватимемо.
Карла підійшла до балкону, не повертаючи погляд.
- Не сміши людей, Карло, тебе засміють у суді разом з твоїми адвокатами. Краще отримай хоч щось за свої безсонні ночі друкування на комп‟ютері.
- Я не лише друкувала! – крикнула Карла.
- Лише друкувала, - вперто промовила Емма. – Друкувала чужі думки…
Емма відкрила двері і востаннє подивилась на Карлу.
- Вирішуй, Карло, або завтра в десять, або…
- Я прийду, - тихо прошепотіла Карла.
Емма зачинила двері і попрямувала на вулицю.
Внизу її чекав Остап. Від хвилювання він вийшов з машини і вже ладен був бігти слідом за Еммою на четвертий поверх.
- Ну що? - побачивши подругу, нервово запитав він.
- Все добре, пішли до машини, - сміючись, промовила Емма.
- Що вона сказала? – не міг вгамуватись Остап.
- Вона прийде завтра о десятій в нотаріальну контору та підтвердить свою згоду продати авторські права. Готуй договір у нотаріуса.
- А за скільки?
151
- Дві тисячі, - промовила Емма, сідаючи в машину.
- Доларів?
- Що? А ні, що ти. Гривень, звичайно!
Остап завів машину.
- Ти - диво, - захоплено промовив Остап. – Якихось десять хвилин, і вона біля твоїх ніг.
- Ну… Так, - сміючись, погодилась Емма.
- Правду ти сказала! Чоловіки не правильно чинять, що вирішують все силою та погрозами. Ви жінки вирішуєте все мирно, а значить, з розумом.
Емма відвернулась до вікна, ледь стримуючись від сміху.
- От я прийшов до Карли, не зміг втриматися від грубості та нахабства, тому і не добився нічого, а ти зі своїм жіночим підходом переконала її розумом.
- О-о-о, так і було…
Машина під‟їхала до офісу графині. Остап та Емма вийшли з машини.
- Зайдеш до нас в гості? – запитала Емма.
- Та ні, якось іншим разом, - відмовився Остап. – Треба ж до нотаріуса забігти, підготувати ці документи на завтра.
- А-а-а, ну ясно. Добре тоді…
- Бувай, Еммо, ще раз дякую за таку послугу. Я – твій боржник.
- Ну розплатишся якось потім, - засміялась Емма.
Машина Остапа поїхала.
Емма піднялася на другий поверх.
- Привіт, Вандо. Ліна у себе?
- Так, проходь.
Емма відчинила двері. Ліна сиділа на столі і жувала ковпачок з ручки.
- Графине, а ви ні трохи не змінилися, - промовила Емма. – Який би статус вам не присвоїли, ви все одно жуєте всі ковпачки.
Ліна засміялась.
Емма сіла за стіл і продовжила:
- Треба буде тобі металічну ручку купити.
- Ні, ні, тільки не металічну, - заперечила Ліна. – Мені з металічними думається погано.
- Ага, бо гризти нема що.
Ліна засміялась.
- Як справи?
- Нормально, - промовила Емма. – Завтра Карла та Максим передадуть магістерську роботу Остапові, як інтелектуальну власність.
- Це добре.
- Тепер він зможе допрацьовувати, змінювати цю роботу, як захоче. І всі гонорари за проведену роботу ділитиме лише сам із собою. А в тебе що?
- Сьогодні свято! Вся ліва частина замку реставрована та готова до відвідувачів.
- Та ти що?
- Так! Сьогодні архітектори почали роботу над правою частиною. Скоро наш замок розквітне.
- Це добре. А що там садівники, яких я найняла? – запитала Емма.
- Працюють. Я була сьогодні в замку, бачила їх. Вони розробили там невеличкий проект, хочуть засадити порожні землі молодими деревами, а навколо замку якимись кущами. А від воріт до входу планують прокласти асфальт.
- Та хай би швидше вже, - промовила Емма. – За такі гроші, як ми платимо, можна було вже пустелю в Африці засадити. Треба буде навідатись до замку, трохи покерувати там.
- Ти - молодець! – промовила Ліна. – Не знаю, щоб я без тебе робила.
- Та ну тебе…
152
- Серйозно. У мене в голові лише ідеї, а ти так майстерно їх втілюєш в життя. Без тебе я б ніколи всього цього не добилася і не організувала.
- Ну, може, я теж там по крові яка-небудь графиня. Просто невідомого роду, - засміялась Емма.
- Шкода, що ти не стала графинею, - промовила Ліна. – Я не хотіла, щоб так сталося…
- А це що? – дивлячись на листочок на столі, запитала Емма. – Олена Карпова, телефон 3303… Це хто?
- А-а-а, це теж одна дівчина… Вона досліджувала госпіталь… Вона вчилась разом з Остапом.
- Ясно, - незацікавлено промовила Емма.
- До речі, треба подзвонити меру. Дякую, що нагадала.
- А що там за проблема з нею?
- Вона досліджувала госпіталь і знаєш…
- Який госпіталь?
- Той що аж за містом. Знаєш кінцева тролейбуса восьмого. І вздовж лісу ще їхати десь годину. Там ще село якесь…
- Я зрозуміла, де це. Там ще будинок правосуддя десь є.
- Так, колись був. Здається, зараз замість нього театр.
- Ну може. І що з госпіталем?
- Вона знайшла в підвалі рештки людей, які загинули в результаті репресій в тридцяті роки. Їх там тисячі.
- Тридцяті роки? – здивувалась Емма. – Та вони мали там давно перегнити. Стільки років пройшло! Хіба з них не мали одні кісточки лишитись?
- В тому то й біда, що не кісточки, - промовила Ліна. – Підвал вологий, батареї не працюють. Вся будівля гниє. А разом з нею і люди…
- Жах…
- Через це гниття почалися в тому госпіталі інфекційні хвороби. Будинок на карантин закрили. А тепер мерія хоче позбутися цього будинку. Хочуть підірвати його.
- Там же люди! – викрикнула Емма.
- Але ж вони мертві, - здивувавшись, пояснила подрузі Ліна.
- Ну то й що.
- Та ні, нічого.
- Ні, так не можна, - промовила Емма. – Підривати – це не вихід.
- Я знаю, Олена теж про це говорила, - сумно погодилась Ліна.
Емма задумливо подивилась у вікно.
- Треба дезінфікувати все приміщення…
Ліна уважно подивилась на Емму. Дівчина продовжила:
- Потім спробувати висушити підвал і весь госпіталь. Потім ще раз дезінфікувати. І тільки після цього розпочинати поховання людей.
- А де ж ми гроші такі візьмемо? На поховання, на дезінфекцію? Може, в мера попросити?
- Ні, мер не дасть! – впевнено промовила Емма.
- Чому ти так думаєш?
- Бо мер жаднючий! Якщо він прийняв рішення зрівняти будинок з землею, то це лише через те, що на це піде найменше грошей. Я подумаю. Де можна взяти гроші?.. Я подумаю і потім тобі скажу.
Був ранок. Машина Остапа під‟їхала до нотаріальної контори.
Біля входу вже стояла Карла та Максим.
- Можна було б хоча б не запізнюватись, - з-під лоба промовила Карла.
- Ну вибач, - посміхнувся Остап.
153
Всі зайшли в кабінет юриста. Юрист вийняв з чемодану якісь документи і роздав їх усім присутнім.
- Де треба підписатись? – запитала Карла, навіть, не дивлячись, що написано в документі.
- На кожному папері, - відповів юрист, - і в кінці напроти свого імені.
Карла підписалася. Максим зробив те саме.
- Ось гроші, - крикнув вслід Остап.
- Залиш їх у подарунок своїй божевільній подружці, - крикнула вже за дверима Карла. – Нехай буде їй на лікування в психіатричній лікарні.
- Добрий день, шановні телеглядачі. Я рада вітати вас на нашому каналі, - промовила журналістка. – І сьогодні ми завітали не будь-куди, а в найбільш історичне і найпопулярніше (в силу останніх подій) місце – в замок графа Полонезького, куди нас люб‟язно запросила Емма Красовська. Доброго дня вам, Еммо.
- Добрий день, - промовила Емма в камеру.
- Наскільки я знаю останнім часом ви ведете всі справи, пов‟язані з реставрацією замку. Скажіть, будь ласка, на якому етапі зараз знаходиться замок і як скоро наші телеглядачі зможуть відвідати його самостійно, а не з допомогою телекамер?
- Рада повідомити усім, що ліва частина замку повністю готова до відвідувачів та туристів. Фундамент укріплено, стіни відновлені, верх реставровано, і я сама можу поручитися, що жодному з відвідувачів нічого на голову не впаде, - з посмішкою промовила Емма.
- Це чудово! Ліва частина готова. Я так розумію, що на реставрацію правої частини теж треба буде немало часу.
- Ні, - заперечила Емма. – Насправді, права частина набагато простіша, ніж ліва. Всі основні зали знаходяться в лівій частині, і над ними, дійсно, треба було багато працювати. В лівій частині лише маленькі кімнати, кухня. Вони непогано збереглися, так як укріплювалися пізніше, ніж замок. Тому роботи буде набагато менше.
- Це радує. А як справи з бібліотекою?
- Відкриття бібліотеки – це надзвичайно важлива знахідка, - промовила Емма. – Мабуть, найважливіша за останні декілька років для нашого міста. Саме приміщення вже реставровано і знаходиться в прекрасному стані. Над реставрацією книг зараз працюють найкращі спеціалісти. Вони не лише повертають книгам попередній вигляд, але і вивчають, намагаючись знайти більше розгадок до таємниць замку.
- А як щодо маленьких кімнат? – запитала журналіст. – Графиня неодноразово заявляла, що збирається поселитися в одній із них. Еммо, скажіть, чи не жарт це? Як ви можете прокоментувати слова Ліни Висоцької?
- Так, це правда. Графиня живе цією історією, цим замком, і, дійсно, збирається поселитися в одній із кімнат, та що біля бібліотеки.
- Я так розумію, що всю організаційну роботу виконуєте ви, а чим же займається сама графиня?
- Так, організаційною роботою, справді, займаюся я, і сподіваюся, що в мене це виходить непогано. Але графиня виконує роботу набагато більшу, ніж усі ми. Вона досліджує свій родовід, вивчає усі матеріали, пов‟язані з замком. Я думаю, її дослідження та думки мають набагато більшу вагу, ніж вся та організаційна робота, яку проводила я.
- Мені здається, що багато хто волів би бачити графинею саме вас, - посміхнулась журналістка.
- Я знаю, що багато хто критикує Ліну Висоцьку, - промовила Емма. – Я неодноразово читала різні там вислови в жовтій пресі. Можу сказати лише одне: хіба можна засудити людину, за те що вона не публічна, і не вихваляється на все місто проведеною роботою. Ви всі зможете оцінити її працю після опублікування
154
робіт. Зараз вона працює над створенням роману, в основу якого ляжуть реальні історичні факти з життя графа. Це буде не лише внесок в історію нашого міста, це буде величезний внесок в світову бібліотеку. А щодо тих людей, які хотіли би бачити графинею мене, то я думаю, що не розчарую їх. Насправді, я теж маю не просту родову історію. І дуже сподіваюся, що мої батьки теж були із знатної родини. Зараз один з видатних археологів нашого міста і мій хороший друг Остап Завацький досліджує мій родовід, і думаю, дуже скоро ви і мене зможете привітати з новим статусом і блакитною кров‟ю.
- Я думаю, місто і так вдячне вам за вашу роботу. Скажіть, а чим буде займатися ваша реставраційна компанія після закінчення роботи в замку?
- Пам‟яток в нашому місті дуже багато, до того ж перша археологічна група вже отримала декілька замовлень із сусідніх областей. Але першорядну роль, звичайно, зіграє робота над військовим шпиталем.
- Еммо, я так розумію, це той шпиталь, де було знайдено тисячі жертв комуністичного режиму?
- Саме так…
- Наскільки я знаю, мерія прийняла рішення підірвати дану будівлю.
- Ні, - вперто промовила Емма. – Я сама власноруч не дозволю цього зробити. І якщо треба буде, чергуватиму там день і ніч, і підірвати госпіталь можна буде лише зі мною.
- Чому така жертва, Еммо?
- Там тисячі людей, які потребують поховання. Ми не можемо просто позбутися їх будь-яким найдешевшим методом, це не правильно. Ми маємо виявити повагу до них. Вони всі герої, всі жертви. Ми маємо поховати їх з почестями, а не підірвати, як звал сміття.
- Я думаю, на це потрібні немалі кошти…
- Так, я вже почала збір коштів. Ми сподіваємося на благочинність та розуміння. Раді, що великими коштами нам допомогла графиня Ліна Висоцька, яку, звичайно ж, не оминула така серйозна проблема. Багато хто з населення перераховує гроші до нашого благодійного фонду. Це не великі гроші, але нам потрібні і вони. Ми просимо всіх, кому не байдужа дана проблема, звертатися в центральний офіс нашої організації.
- Ну що ж, - промовила журналістка. – Ми впевнились, що хороші справи досі робляться від душі, що ще є в цьому світі просто небайдужі до чужих проблем люди. Дякуємо Еммі, що запросила. На цьому наша передача вичерпана. До побачення.
- Все, камера вимкнена? – з полегшенням зітхнувши, запитала Емма.
- Так, - відповіла журналіста, вийнявши сигарету. – Будеш?
- Ні, що ти, я не палю, - відповіла Емма. – Ну що ж, робота зроблена.
- Думаєш, подіє? – з цікавістю запитала дівчина.
- Що, передача? – не зрозуміла Емма. – Звичайно, подіє. Не знаю, як там на населення, а на мера точно має подіяти. Хай трохи потрусить кишені для громадської справи.
Остап сидів у своїй кімнаті і дивився телевізор. «Яка ж розумна ця Емма Красовська», - думав він, гортаючи свою магістерську роботу. Чи приймає вона хоча б якісь неправильні рішення? Мабуть, ні.
Чому життя не дало їй цього дурного графського титулу, щоб вона могла спокійно працювати і втілювати свої ідеї в життя. Виходить, що якби вона випадково не познайомилась з Ліною Висоцькою, і не стала її найкращою подругою, то ніхто б ніколи не дізнався, яка вона, насправді, розумна.
Остап відкрив додатки роботи і розгорнув схеми замку. Їх було декілька: схема всього замку, схеми окремих кімнат, бібліотеки. Карла постаралася на славу. Ось ще одна схема всього замку.
155
Остап знову уважно подивився на першу схему. Навіщо в роботі дві ідентичні схеми?
Остап акуратно роз„єднав скріпки, які зшивали роботу, і вийняв обидві схеми.
Схеми були ідентичні, хоча, ні, майже ідентичні. В одній з південного боку стіни виступала маленька кімната.
- А-а-а, - радісно промовив сам до себе Остап. – Це ж кімната графа!
Дійсно, це була та загадкова кімната графа.
В двері почувся дзвінок. Остап ліниво відірвався від своїх схем і підійшов до дверей.
- Хто там?
- Остапе, це Ліна.
- Ліночка, - радісно промовив Остап. – Заходь.
- Ти говорив з Еммою? Коли вона буде? – роззуваючись, запитала Ліна.
- Я дзвонив їй хвилин з десять назад, - промовив Остап. – Вона ще була на роботі. Але казала, що скоро буде їхати.
- Це добре, - промовила Ліна, пройшовши в кімнату.
- Проходь, сідай.
- Що це ти таке розглядаєш? – помітивши схеми замку, запитала Ліна.
- Це? – перепитав Остап. – Сідай, розкажу. Тобі буде цікаво.
Ліна сіла поруч з Остапом і уважно поглянула на малюнки.
- Дивись, це схема замку, яку зробили археологи місяці два назад. Вони виміряли кожен кусіньчік замку і нанесли його на карту. А це схема, яка була знайдена на стіні одного з коридорів. Вона була видряпана гострим предметом на стіні замку. Її вік набагато більший і прирівнюється приблизно до віку самого замку. Мабуть, це слуги графа зобразили її на стіні, щоб не загубитися в темних заплутаних коридорах.
Ліна зацікавлено взяла обидві схеми і наклала їх одна на одну.
- Вони різні? Чи мені здається?
- Ні, не здається. На цій схемі зайва ось ця кімната.
- Так, я вже чула цю історію про кімнату. Як думаєш, де вона ділася?
- Може, її розвалили під час війни? Не знаю…
Ліна підійшла до вікна, приклала обидва листа до скла, і зосереджено подивилася.
- А знаєш що? Може, ця кімната є, просто її ніхто не бачить…
- Було б прикольно, - посміхнувся Остап. – Зможеш використати це в романі.
- Ні, навіть, не так, - промовила Ліна. – В цю кімнату може зайти лише людина роду Полонезьких.
- Тобто, ти? – посміхнувся Остап.
- Так.
- Але ж ти була в замку, і не бачила ніяких дивних дверей, - посміхнувся Остап.
- Це дрібниці, - промовила Ліна.
Вона дістала з сумки блокнотик, ручку, і швиденько записала свою нову ідею.
Почувся дзвінок в двері
- А ось і Емма! – радісно промовила Ліна.
- Та ні, це не може бути Емма. Вона, коли дзвонила, то була ще біля замку. За цей час, мабуть, і на літаку б не встигла долетіли.
- Хто там? – підбігши до дверей, запитала Ліна.
- Це Ганна, - пролунала відповідь за дверима.
- О, Ганно, заходь, - весело промовив Остап.
- Ти вчасно, зараз прийде Емма.
- Дякую, - закриваючи за собою двері, промовила Ганна. – Я на пару хвилин.
- До речі, Емма привезе тортик, - весело промовив Остап. – Тому краще швидко не тікай.
Ліна дописала в блокнот якісь записи і відклала його в сторону.
- Ну розповідай, що в тебе сталося? - запитала вона. – Бо я ж бачу, що щось вже не так.
- З чого ти взяла, ніби щось не так, - перепитала Ганна.
156
- Та. Інтуїція журналіста.
- Просто якось дивно. Мій таксист попросив весілля відкласти. Каже, треба ще грошей назбирати.
- Йому ще мало? Скільки ж йому треба? – запитала Ліна.
- Не знаю… А ще вчора…
- Що вчора?
- Знайшла іграшку в його машині… Машинка маленька без одного колеса…
- Ого! – зітхнула Ліна. – І як він це пояснив?
- Ніяк, - відповіла Ганна. – Я в нього не питала…
- Ясно, - стиснувши губи, промовила Ліна.
- Просто чомусь згадала Нонну. Вона ж наворожила, що в нього дитина і дружина…
- Яка дружина, Ганно? - перебив Остап. - Ти ж казала, що він паспорт тобі показав. Сама казала, що він не одружений.
Ганна мовчала.
- Ганно, ти ж сама це казала. Хіба, ні? – перепитала Ліна. – Ти бачила його паспорт?
- Він показував, але я не бачила…
- О Боже, Ганно, - зітхнув Остап.
- Я… Просто я плакала. Сказала йому, що ворожка мені наворожила, і я все знаю. А він паспорт вийняв, казав, що зараз покаже, що не одружений. Але я і так йому повірила…
- Ясно, - зітхнула Ліна.
- То попроси його хай ще раз покаже.
- Не хочу.
- Ганно…
- Не знаю, що мені робити.
- Краще поговори з ним, - промовив Остап.
- А може, не варто. Може, це просто мої вигадки. Чи в праві я відміняти весілля тільки через те, що машинку дитячу знайшла? Та її міг якийсь пасажир лишити.
Остап і Ліна переглянулися. Ганна сіла на крісло і взялася руками за голову.
- Зараз він за мною заїде, і я не знаю, що йому сказати, як себе вести.
Ганна встала і подивилася у вікно.
- Он його машина вже під‟їжджає. Що ж мені робити?
- Ганно, заспокойся, - тихо промовила Ліна.
- Хай би вже Емма по-швидше прийшла, - промовив Остап. - Може, вона хоч щось путнє порадила б.
- Мабуть, не буду нічого йому казати, - промовила Ганна. – Зроблю вигляд, ніби все добре. До того ж, може, все, справді, добре. Може, ця машинка…. Зовсім… Не знаю.
Остап з надією подивився на Ліну, сподіваючись, що вона відкриє Ганні очі на її коханого. Та Ліна лише сумно дивилася у вікно.
- Слухай, - ледь чутно промовив Остап. – Ганно. Ти краще не вір йому… тому таксисту. Просто одне діло чи збрехав він тобі про одруження та сина. А друге, те що він…
- Що він? – не зрозуміла Ганна.
Остап знову подивився на Ліну.
Ліна, нарешті, встала зі стільця, підійшла до Ганни і невпевнено промовила:
- Пам‟ятаєш, того таксиста, який до мене чіплявся?
- О боже… Той безсоромний бабій – то мій майбутній чоловік? – крикнула Ганна.
- Так…
Ганна почала сміятись. Було не зрозуміло, про що саме вона думала в той момент. Але її веселий сміх просто лякав.
Ганна встала і підійшла до вікна.
- О-о-о, - радісно промовила вона. – Он мій коханий приїхав! Піду поспілкуюся. «Поворкую!»
157
Вона вибігла з квартири і спустилася сходами вниз.
На вулиці біля машини стояли Дмитро та його друг Віктор.
- Чого вона так довго? – нервував Віктор.
- Ти ж знаєш жінок… Поки про те, про це поговорять, - посміхнувся Дмитро.
- Привіт, - намагаючись виглядати спокійною, промовила Ганна.
- Привіт, кохана.
- Привіт, Ганно, - промовив Віктор. – Дмитре, в машині тебе почекаю.
- Добре. Ходімо пройдемося, - запропонував Дмитро.
- Було б непогано.
Ганна та таксист відійшли від машини.
- Як у тебе справи? – запитав Дмитро.
- Дмитре, я не хочу тягнути резину. Давай одразу на чистоту.
- Ти про що?
Ганна сіла на лавку і подивилась в очі Дмитру.
- Я помітив, що ти сьогодні якась не така, тому і запитав, як у тебе справи.
- У мене все добре… Окрім того, що єдиний чоловік, якого я колись кохала і за якого збиралася заміж, одружений і в нього дитина.
- Яке одружений? Яка дитина? Кохана! Це знову та ворожка? Знову вона зі своїми віщаннями?
- Ні, - вперто відповіла Ганна. – На цей раз не ворожка, на цей раз факти.
- Та які факти, Ганно, я ж паспорт тобі показував. Тобі цього не досить?
- Знаєш що, Дмитре, остогидла мені твоя брехня! Ти користуєшся тим, що я довірлива, наївна. Правда ж, легко з такими дівчатами спілкуватися? Лапші на вуха навішав, а вона й раденька! Але з мене досить. Добре, що в мене подруги є, друзі. Які мене підтримують і допомагають мені очі відкрити.
- Мила, та вони просто заздрять нам.
- Звичайно, заздрять. Особливо Ліна Висоцька! Коли ти в таксі до неї безсоромно чіплявся, то вона одразу в тебе закохалася! І тепер безтямно мені заздрить! – іронічно промовила Ганна.
- В якому таксі? Яка Ліна? Боже, про що ти говориш? Я твою Ліну ніколи в житті не бачив.
- В тому то й проблема, що не бачив. Якби був знайомий з нею, то знав би, що вона - моя подруга і, навряд, чіплявся до неї.
- Ну все, з мене досить! – крикнув Дмитро.
- Ні, коханий, не досить! Ти мене до кінця дослухаєш! Набридло бути такою хорошою, спокійною. Всіх любити, всім довіряти! А ви об мене ноги лише витираєте!
- Я не витираю об тебе ноги. Твої подруги брешуть.
- Брешуть? А візитка твоя звідки ж в Ліни?
- Та господи, Ганно, мої візитки легко можуть опинитися в будь-якій машині.
- Все, досить брехні. Я розчарована. Ти - моє перше кохання. Перше і останнє. Більше я кохати так не буду. Бо всі чоловіки - безсоромні бабії. Ви не можете вгамуватися, отримавши одну жінку. Вам усі потрібні.
- Я шокований, - шепотів Дмитро. – Це я безсоромний бабій?
- Все, прощавай, мені час іти до моїх подруг. У нас сьогодні свято – День похорону ВСІХ чоловіків.
- Ні, - схопивши Ганну за руку, крикнув Дмитро. – Тепер ти мене послухай. Нехай день похорону трохи зачекає.
Ганна скептично подивилася на Дмитра.
- Знаєш, що я хочу тобі сказати, - знервовано крикнув він. – Ти і твої дурні подруги мені остогиділи. У тебе власної думки немає! Тобі або Ліна сказала, або Емма порадила, або Остап підказав. А що в твоїй голові, Ганно? Що там? Порожньо? Тобі подруги нагородили про мене бозна-що. А ти подумай своїм розумом! Та
158
навіщо ж мені чіплятися до когось в таксі, якщо я одружитись тобі пропоную. Хіба б я одружувався, якби мені ще хтось треба був?
- Ти ж відмінив весілля, - крикнула Ганна.
- Не відмінив, а відклав… Щоб грошей назбирати, щоб ми могли не лише весілля відгуляти, але і у подорож поїхати. Це сюрприз мав бути, тому я тобі і не говорив. Але хіба потрібні тобі мої сюрпризи? Хіба для таких жінок, як ти і твої подруги, взагалі, варто щось робити? Ви ж ніколи не оціните. Ніколи. У вас всі чоловіки - бабії, всі ненормальні, всі нечесні, не щирі… А знаєш, дійсно, іди до своїх подруг, бо ти їх варта. Ти така, як вони. Плачетесь одна одній про нещасне кохання, яке ви самі собі і вигадали! Вір своїм подругам, а не мені.
Ганна сумно посміхнулась. Вона встала з лавки і попрямувала у під‟їзд.
Дмитро довго дивився їй вслід.
- Ви посварились? – запитав Віктор, який непомітно підійшов ззаду.
- Так, - відповів Дмитро. – Я сьогодні з‟ясував для себе, що я - безсоромний бабій. І що я чіплявся до якоїсь її подруги у таксі.
- Ти? Чіплявся у таксі? – засміявся Віктор. – Хотів би я глянути, як ти чіпляєшся.
- Мабуть, я був дуже п‟яний, - посміхнувся Дмитро.
- Ти ж не п‟єш.
- Ну-у-у, значить у мене амнезія, і я забув. Як можна так безсоромно брехати? Ще й своїй подрузі.
- А знаєш, - промовив Віктор. – Може, ти, дійсно, віз її подругу в таксі, просто комплімент сказав, а вона вже й навигадувала собі бозна-що.
- На мене це не схоже, - промовив Дмитро. – Ніколи ні з ким, навіть, перший розмови не починаю. Та й компліменти нікому я не робив. Це брехня, розумієш.
- Подруги – це серйозна проблема.
- О-о-о, до речі. Я одружений і в мене є дитина, - іронічно додав Дмитро. – Просто я забув тобі повідомити. І собі теж…
- Та вони три невдоволені життям дурепи.
- Поїхали! – промовив Дмитро.
- І все? Отак от візьмемо і поїдемо?
- А що, хочеш піти пішки?
- Тебе облили брудом, якась подруга вигадує на тебе усілякі нісенітниці, а ти просто так береш і кидаєш жінку своєї мрії?
- Жінка моєї мрії – божевільна, як і більшість її подруг.
- Ні. Пішли.
- Куди?
- Пішли! Хай та подруга подивиться на тебе і в очі тобі скаже, що ти до неї чіплявся. Давай.
- Не знаю…
- Мені здається, що твоя Ганна - нормальна. Просто, то її подруги, вічно невдоволені життям, щебечуть їй там на вуха все, що хочуть. А вона й вірить.
Віктор потягнув Дмитра до під‟їзду.
В Остаповій кімнаті було шумно. Всі сиділи навколо Ганни і намагались її втішити.
- Еммо, скажи мені, я правильно вчинила? – витираючи сльози, шепотіла Ганна.
- Звісно, звісно, правильно. Ти - молодець. Шкода, що мене не було поруч, я б йому швидко заткнула рота. Таке говорити.
- І що він усе заперечив з приводу того, що до Ліни чіплявся?
- Так, геть усе. Сказав, що й не бачив її ніколи.
- Який нахаба.
Раптом двері відчинилися.
- Дмитре, іди, тут відчинено, - голосно промовив Віктор. – Он вони всі. Зміїне кубло!
- Гей, хлопці, а нічого, що я вас не запрошував до себе в квартиру, - крикнув Остап.
- Віктор, - протягуючи руку Остапові, промовив Віктор.
159
Остап стояв незворушно.
- Ну що ж, будемо знайомі! – посміхнувся Віктор. – А руку, як не хочеш, можеш не тиснути.
За Віктором зайшов Дмитро і уважно поглянув на всіх.
- Ну і де вона?
- Хто вона? – нервово перепитала Ганна.
- Ну та, до якої я чіплявся! – голосно крикнув Дмитро.
- А ще ворожка! – додав Віктор. – Їй ми теж хочемо сказати приємні слова подяки.
Ліна мовчки сиділа і дивилася у вікно. Вона чула весь цей балаган, але явно не збиралася в нього встрявати.
Ліна була не конфліктною і в такі моменти ладна була зникнути, аби тільки не з‟ясовувати ні з ким відносин.
- Ну, Ганно, то де та відьма? – крикнув Дмитро.
- Чого ти кричиш на неї? Ти що, в лісі? Чи думаєш, вона тебе не чує, - вступилася Емма.
- Я запитав один раз – вона не відповіла, - промовив Дмитро. – А ти така смілива, розумна. То це ти в нас ворожка номер один у місті? Чи ти та, до кого я чіплявся.
- Якщо ти хочеш продовжувати цю розмову, то говори в-пів тону тихіше і поводься чемно. Ти не маєш права на мене кричати, - спокійно промовила Емма.
- Не маю права кричати? А ти мала право руйнувати моє щастя з коханою жінкою? Скажи, мала право? І зараз ти просиш мене поводитися чемно? А ти чемно повелася, коли наплела бозна-що Ганні. Ти ж мене, навіть, не знаєш. Не знаєш, який я. Не знаєш, як сильно я її кохаю. Якщо вас кидають хлопці, то це ваші власні проблеми. Це ви в цьому винні. Бо ви не вмієте себе з ними поводити. І не треба перекидати свої проблеми на інших.
- А-а-а, - тихо прошепотіла Емма. – То ти мені очі відкрив! А я думала, чого це чоловіки кидають жінок? А це через те, що ми не вміємо себе поводити з ними.
- Ну все, йому прийшов кінець, - прошепотів Остап. – Він її зачепив.
- А думаю, чого це мій хлопець мене кинув, - продовжувала Емма. – А це через те, що я дурна. Якщо ж всі чоловіки такі хороші, то поясни мені, чого ж мій коханий мені в очі не сказав: Ти мені не підходиш, ти не вмієш себе поводити! Але ж ні. Він мене обманював, дарував квіти, прикраси, а в цей час розважався з моєю подругою. Чого ж він мені в очі нічого не сказав. Чи може, йому мене було шкода? Точно! Мабуть, він такий благородний, що просто не хотів розбити мені серце.
- А ти не рівняй усіх до нього, - перебив Дмитро.
- А до кого ж рівняти? Це ж був мій ідеал, - продовжувала Емма. – А знаєш, от тобі історія твоєї коханої Ганни. Вибач, Ганно, що афішую. Скільки років твої батьки прожили разом? Чотирнадцять?
- Чотирнадцять, - підтвердила Ганна.
- Уявляєш, Дмитре, чотирнадцять років спільного сімейного життя. Троє дітей… І чотирнадцять років вона його влаштовувала, розумієш. А потім, коли їй стало 46, раптом, перестала його влаштовувати.
Дмитро мовчав.
- А знаєш чого, бо в нього з‟явилася молода гарненька секретарка. Навіщо ж йому сорокашестирічна баба з трьома дітьми.
- Не всі такі, - промовив Дмитро.
- Дмитре, Дмитре, Дмитре, - засміялась Емма. – То під кого ж рівнятися? Де ж той ідеал? Бо навколо лише зрадники і бабії. Я інших чоловіків в своєму житті не бачила.
- Бо не хотіла бачити, - промовив Віктор.
- Що ж ти мені пропонуєш? Іще раз покохати, повірити. І кожен раз, лягаючи з коханим у ліжко, думати, чи не спав він з моєю подругою.
- А ти подруг нормальних підбери, - промовив Дмитро.
160
- Та я вже сама розберуся в своїх подругах. Мені зараз з ними нема, що ділити. Бо в мене немає хлопця. А навіть, якщо і з‟явиться, то ніколи в мене не буде стільки довіри до нього, скільки було до Руслана. Бо на моєму серці рана. Глибока рана. І вона назавжди. Знаєш, тобі цього не зрозуміти. І пощастило тобі, що тобі в твоєму житті трапилась наївна довірлива Ганна, а не якесь хитрюще стерво, яке спало б з твоїми друзями.
- Мені тебе шкода, - відповів Дмитро. – Насправді, дуже шкода. Щиро. І Ганна мені не раз переповідала цю історію. І я вражений тим, що ти така сильна, так тримаєшся. Бо я би так не зміг. Я знаю, як Ганна тебе любить, як намагається бути схожою на тебе в усьому. Вона тобі вірна. А от ти, навіщо ж ти набрехала про мене таке. Хіба ж я чіплявся до тебе?
Емма відійшла в сторону, так щоб Дмитрові було видно Ліну. Ліна продовжувала дивитись у вікно. Помітивши, що галас стих, вона, нарешті, відірвалася від своїх роздумів і поглянула на хлопців.
- Ліно, скажи… Розкажи те, що нам розповідала.
Але Ліна лише сумно похитала головою.
- Я їх бачу вперше, - тихо промовила вона і закрила лице руками.
- Як вперше, Ліно?
- Я не знаю, як таке могло статися?
- Ого, - нахабно викрикнув Віктор. – Оце так поворот подій! Дівчинко, ти, взагалі, яке таксі викликала?
- Дмитре, та я після цього машину твою пізнала біля Емминого під‟їзду. Червона лада… Я точно в неї сідала.
- А ти думаєш, що в світі лише одна червона лада? - засміявся Дмитро.
- Дмитре, з побитим заднім склом. Я знаю твою машину.
- Ну тоді у своєї відьми питайте. Вона ж у вас головний інформатор, - промовив Дмитро.
- Стривайте, - раптом крикнув Віктор. – А коли це було? Часом, не в п‟ятницю?
- Не пам‟ятаю, - промовила Ліна.
- Так, це було в п‟ятницю, - підтвердив Остап, дивлячись у мобільний. – Мені якраз тоді ще Карпова подзвонила. Це було в п‟ятницю!
- Тоді все ясно, - засміявся Віктор.
- Що, ясно? – перепитав Дмитро.
- Ну тебе ж не було. Ти ж їздив по своїм весільним справам. А твою машину Василь брав.
- Який Василь?
- Ну, новенький. До речі, він на тебе схожий!
- А-а-а, Василь. Той, що в зелених штанях.
- Так. Він такий, що міг і в коханні зізнатися. Він тобі не розповідав, що на гітарі вміє грати? – звернувся Віктор до Ліни.
- Розповідав, - посміхнулась Ліна.
- Він всім жінкам це розповідає, бо ми з Олегом йому сказали, що це дуже жінок заводить, - сміявся Віктор.
- Навіщо ж ви так над хлопцем потішаєтесь? – суворо запитав Остап. – Він новенький, може, йому важко в колектив влитися. От він і слухає вас, бовдурів.
Віктор не припиняв сміятись. Дмитро подивився на Ганну.
- Ну що, - промовив він. – Бачу, все вирішено. До речі, ось паспорт. Поглянь ще раз.
Дмитро кинув Ганні паспорт. Вона відкрила і подивилася сторінку «Про сімейний стан». Сторінка була… порожня.
- Ну що, нема там про дітей, чи про дружину? – запитав Віктор. – Бо мені теж цікаво.
- Ні, - відповіла Ганна.
Дмитро посміхнувся.
- Я думаю, хтось має вибачитись.
- Ну це вже нахабство! – крикнула Емма. – Це вже занадто! Забирайтеся геть!
161
- Забирайтеся геть? – не зрозумів Дмитро. – Забирайтеся геть? Ти нормальна? Мене не справедливо звинуватили, до речі, вже вдруге, в тому, що я одружений. Мене кинула моя наречена просто так, без причини, бо якийсь там придурок чіплявся до когось в моїй машині, і ти вважаєш, я не маю права почути вибачення.
Ганна боялась вступити в таку серйозну суперечку. Вона знала, що Емма захистить її, і нікому не дасть ображати. Тому вона відійшла до вікна і здалеку спостерігала за цією картиною.
- Скажи сама, Еммо, ти вважаєш, я не маю права почути вибачення? – продовжував Дмитро.
- А що, Ганна не має права тебе в чомусь запідозрити? Ти вважаєш, що вона повинна вірити тобі, як сліпе кошеня? Вестись на все, що ти скажеш? Якщо Ганна запідозрила, значить у неї були причини. Значить, ти був недостатньо щирий з нею і їй здалося, що в тебе хтось є. Вона що і поревнувати не може?
- Ні, Еммо, - крикнув Дмитро. – Отут ти, люба, помиляєшся. Це не Ганна мене запідозрила. Це ви мене в чомусь запідозрили. Це ви все це вигадали. А Ганна тут ні до чого. Все, що вона говорила мені на вулиці – це все ваші думки. Ваші вигадки. Ви нещасливі, вам не пощастило в коханні, і ви підсвідомо хочете всіх зробити нещасливими.
- З чого ти взяв, що ми не щасливі, - нарешті, приєдналася до розмови Ліна. – Наприклад, я - повністю щаслива. Я розлучилася зі своїм чоловіком і бачу, як щодня збуваються мої мрії. Я отримала маєток своїх пращурів, я працюю, і окрім грошей за свою роботу я отримую любов людей і розуміння того, який внесок я несу в світову історію. Скажи, хіба мені потрібно щось іще? Я пишу романи, ті, які хочу. Я друкуюся в тих журналах, які мені подобаються. А ти кажеш, що я не щаслива. Та я, нарешті, досягла всього, до чого ішла все своє життя. Невже ти думаєш, що я комусь бажаю нещастя, а особливо, своїй подрузі? Хіба я, їдучи в твоїй машині, могла зробити висновок, що її вів не ти. Що чіплявся до мене теж не ти. І хіба повинна я була вчинити в даній ситуації по-іншому і приховати все від Ганни. Нехай я помилилась, нехай спричинила вам сварку. Але я не жалкую, моя совість чиста. Я зробила все правильно. І якби зараз ситуація повторилася, я би зробила все те саме, бо саме так чинять справжні друзі.
- Добре, Ліно, добре, - тихо промовив Дмитро. – Головне, що твоя совість чиста. А що там у подруги твоєї на душі – то все дрібниці. Головне, що ти все правильно зробила і вважаєш себе гарним другом.
Дмитро розвернувся і попрямував до дверей. Віктор мовчки пішов за ним.
Двері зачинилися.
В кімнаті було тихо. Всі дивилися один на одного в якомусь очікуванні, але жоден не міг вимовити ані слова.
Ганна стояла біля вікна. По її щоці текла сльоза.
- Я дожену його, - тихо промовила вона.
- Ні, - вперто зупинила її Емма. – Доженеш і зробиш дурницю. Будеш потім все життя за ним бігати.
Ганна нахилилася до віконного скла і вперлася в нього лобом.
- Він пішов…
Віктор і Дмитро сіли в машину.
- Чого вона не наздоганяє нас? – нервово запитав Дмитро.
- Ти думаєш, вони її відпустять? Та вони краще застреляться, але від дверей не відійдуть.
- Якби вона захотіла, то щось би придумала.
- Може, не хоче…
- Невже вона так нічого і не зрозуміла з того, що я говорив.
162
- Та мабуть, вона така сама дурепа, як і її подруги. Знаєш, моя тобі порада, забудь її. Навколо тисячі дівчат, які мріють про нормального хлопця. Давай, знаєш що. Давай сходимо сьогодні на дискотеку, розвіємося.
Дмитро засміявся.
- Чого ти? Давай.
- Знаєш, чого я сміюся, Вікторе, - промовив Дмитро. – Бо насправді, ти такий самий, як і подруги Ганни. Вони їй на мене наговорюють, а ти мені на Ганну. А знаєш, я думаю, що якби хоч хтось із вас був справжнім другом, то в першу чергу думав би про наші з Ганною почуття. У нас з нею іще не все втрачено, а ти мені радиш піти в бар і наробити дурниць. Ти мені так просто кидаєш слова: «Забудь її». А я її кохаю, хіба легко мені буде її забути? Я буду мучитись, думати про неї, а ти будеш вважати себе класним другом, і думати, що кльово допоміг мені. Ти такий, як її подруги. У вас на першому місті ваша думка. Ваша, нікому не потрібна, думка. А вже потім ми і наші почуття. З мене досить. Я дзвоню Ганні.
- Як хочеш, - промовив Віктор. – Дзвони. Все життя за нею бігатимеш.
- Бігатиму, якщо треба буде, - злісно крикнув Дмитро і, схопивши з машини телефон, почав телефонувати в будинок Остапа.
Подзвонив телефон.
- Остапе, відповісти на дзвінок? - запитала Емма.
- Давай, - промовив Остап, який якраз ніс Ганні чай. – Не сумуй, Ганно. Випий чаю.
- Алло, - сказала в трубку Емма.
- Еммо, привіт, це Дмитро.
- Привіт.
- А ти могла б покликати Ганну?
- Так, - спокійно відповіла Емма, ніби, тільки-но, нічого не сталося.
- Ні, почекай, - раптом зупинив Емму Дмитро. – Попроси її, нехай спуститься до моєї машини. Скажи, що я дуже-дуже прошу.
Історія мого графа
1
Триста років назад…
Був ясний морозний ранок. Небо було яскравим. По всьому небу розпливалися, неначе піна, біляві хмарки. Вони непоспішно пливли вздовж лісу і самовдоволено чіпляли собою кінчики засніжених дерев, які стояли непохитно, замислено вдивляючись у далечінь. Ранковий морозець розмалював їх стовбури холодним пензлем, і вони, у своїй ранковій красі, лише вдихали свіже холодне повітря.
Над лісом було ясно. Але там, десь далеко, небо ставало все яснішим і яснішим. Воно ближчало, переливалося всіма кольорами райдуги, і десь, аж за горизонтом просто палало вогнем.
Там сходило сонце.
По безкрайній недоторканій засніженій дорозі їхали два вершники.
В лісі було тихо, і вони мовчали, ніби боячись розбудити сонний засніжений ліс.
- Любий графе, погляньте! Яка краса! – нарешті, промовив один із них. – Яке небо! Який схід сонця! Сліпці ті люди, які кажуть, що сходження сонця не порівняється з заходом. Це маячня. Світанок прекрасніший в тисячі разів! Люди просто не хочуть оцінити всю красу цього явища.
- Проблема не в тому, що не хочуть, - розважливо промовив вісімнадцятирічний граф. – Вранці люди сплять і просто не в змозі побачити схід сонця. А ті, кому все ж вдалося прокинутись, мають такий поганий настрій, чи поспішають на роботу, чи мають якісь інші справи, що їм не до ранкової краси. Вони планують день, думають про справи, про худобу, про врожай… Хіба ж можуть вони тоді насолодитися ранком? Ранок –ніжний! І думати про нього треба - ніжно… А коли насилу
163
продираєш очі, хочеш спати, то ненавидиш весь цей світ, разом із ніжним ранком, яким би чудовим він не був. Як ти в свій час, Венецію.
Венецій посміхнувся.
- Так, мій любий графе, – погодився він. – Я ненавидів вставати вранці! Я був готовий на все, лише б поспати зайву годинку. Не міг зрозуміти, навіщо люди придумали так рано вставати… І знаєте, в дитинстві, не прийміть за зухвалість, думав, що якби був королівської крові, то змінив би такі не зрозумілі мені тоді правила – вставати рано.
- Тепер розумієш? – сміявся Олександр.
- Так, графе, тепер розумію. І радий, що саме ви мене змінили. Я полюбив схід сонця після першої нашої ранкової прогулянки. Я був вражений, я був здивований, а ще був розлючений.
- Розлючений? На кого?
- На себе, любий графе. На себе. Що проспав стільки світанків! Що втратив стільки цінного часу!
- Не можна жалкувати про втрачений час, - промовив Олександр. – Бо час, поки ти жалкуєш, теж втрачається.
Венецій зліз з коня.
- Бог наділив Вас неабиякою мудрістю, графе. Я з вами повністю згодний. Я жалкую, та все ж я щасливий, що цей ранок я не проспав, і що сьогодні не втратив можливості насолодитися сходом сонця. Мені шкода тих людей, які не розуміють і не хочуть розуміти ранкової краси.
- Не можна звинувачувати людей, - похитав головою молодий граф. – Вони працьовиті, віддані своїй справі. Праця робить їх кращими, але втомлює не лише тіло, а й свідомість. Хіба після важкого робочого дня захочеться читати, чи писати вірші, думати про філософію буття, про всесвіт?
- Люди занадто приземлені для таких тем, - промовив Венецій.
- Зовсім ні! Це помилкове твердження, любий друже. Люди вміють мислити, мріяти, та праця змушує їх звузити свої мрії до реальності.
- Можливо, праця обмежує людей! Якби їм не треба було працювати, вони могли б думати про красу і вічність, вести філософські бесіди…
Граф засміявся.
- Ти погано знайомий з людською психологією. Якби людям не треба було працювати – вони б не мріяли і не філософствували. Вони розважалися б до ночі, спали б до обіду, переплутали б день і ніч. Важка праця – ось що примушує людей мріяти. Вони мріють про відпочинок, про далекі краї. І філософські бесіди ведуть через те, що думають, як зробити світ кращим.
- І то правда. Здається, хтось іде, - примруживши очі, промовив Венецій.
- Хтось із селян. Здається, дівчина.
Обидва вершники подивились у далечінь.
По засніженій дорозі до них ішла дівчина. Ранкове сонце відбивалося в її очах, а маленькі сніжинки заплутались у каштановому волоссі. Зелені очі нагадували ніжну весняну травичку. А світла ніжна шкіра, злегка обвіяна вітром, була як сніг. Дівчина була вдягнена в старий куций кожушок і довгу в‟язану спідницю. В руках тримала перев‟язану хустиною корзинку.
- Вродлива, чи не так, любий графе? - звернувся Венецій до графа.
Граф мовчав, не відриваючи очей від чарівної селянки. А вона, тим часом, крок за кроком наближалася до ранкових мандрівників.
Волосся її розвивалося від легкого вітерцю. Вона легко ступала по снігу, лишаючи за собою акуратні сліди. Здавалося, там де вона ступала, розквітала весна…
- Вітаю Вас, любий графе! Чудовий ранок, хіба ні? – промовила дівчина.
- Так, - не відводячи погляду від неї, промовив граф. -
- Промені сонця просто розрізають сніг, - посміхнулась селянка. – А сніг пронизує наскрізь очі. Та ви, графе, мабуть, вже звикли бачити це щоранку.
164
- Звик, - промовив граф, і трохи помовчавши, продовжив, - Я вражений вашою красномовністю. Кращих епітетів не в змозі придумати, навіть, поет.
- Це лише те, що я бачу, графе, - відповіла дівчина.
- А куди ти ідеш в такий ранній час? – з цікавістю запитав Венецій і уважно подивився на Сонце. – Судячи з Сонця, зараз не більше шостої ранку.
Дівчина обернулася і уважно поглянула на небо.
- Вже сьома, люб‟язний пане, - посміхнулась вона.
Венецій здивовано глянув на графа. Граф підняв очі догори і примружився на ранкове сонце.
- Вже, дійсно, сьома, - знизавши плечима, промовив Олександр. – Неймовірно, дійсно, сьома.
- І знову я помилився! – розчаровано промовив Венецій. - Графе, хіба вчора я не сказав вам правильний час!
- Сказав, Венецію, - посміхнувся Олександр. – Дійсно, сказав!
- Не переживайте, пане, - посміхнулась дівчина. – Ви помилилися лише на п‟ятнадцять градусів. Думаю, це не така вже й фатальна помилка.
- Ви, мабуть, найдивовижніша істота, яку я коли-небудь зустрічав, - захоплено промовив граф. - Звідки такі неперевершені знання?
- Я читаю багато книжок.
- Ви вмієте читати? – здивовано вигукнув Венецій. – Це рідкість серед селян. Ви розумна, бо вивчаєте науку.
- Розумний той, хто створив науку. А я лише прочитала і запам‟ятала. Хіба ж цим можна пишатись?
- Ви говорите про науку, значить не лише запам‟ятали, а й усвідомили. Ви освіченіші за інших селян!
- Я така, як інші…
- Ні, не така, - промовив граф. – Ви освіченіша.
Дівчина посміхнулась і поставила корзину на сніг.
- Отже, говорячи мені, що я освічена, ви просто порівнюєте мене з селянами, яких вважаєте темними у науці.
- Хіба ж це не так? – перепитав Венецій.
- Так, - похитала головою дівчина. – Звісно ж, так. То, може, ви, люб‟язний пане, порадите своєму хазяїнові примусити селян читати.
- Це неправильно, - промовив граф.
- А примусити працювати на вас, це правильно?
Граф посміхнувся, вражений нахабністю та впевненістю дівчини.
- Я… Я не знаю, що сказати… Різниця в походженнях заважає мені говорити з вами на одному рівні.
- Бо я селянка, і недостойна вас?
- Ні, ні! Зовсім, ні. Бо ви селянка, і я боюся образити ваших рідних! Просто це все марно. Я можу заставити людину читати, але заставити її думати – я не можу. Я можу примусити її переказати прочитане, але примусити її вирости морально – я не в змозі!
- Не в змозі? А що ви зробили для того, щоб ваші селяни виросли морально?
- Пані, ми відкрили бібліотеку! – викрикнув Венецій. – Ми виставили туди найцінніші екземпляри книжок різних епох.
- Хіба потрібна селянам бібліотека? – здивувалась дівчина. – Вони працюють день і ніч. Хіба є в них час читати?
- Пані, але ж це книжки. Це найцінніше досягнення людства! Це те, що робить людину кращою! – крикнув у розпачі Венецій.
- Праця зробила людину кращою, - спокійно промовила дівчина. – Та людині, яка не працює, мабуть, важко це зрозуміти.
Венецій і Олександр замовчали.
Дівчина нахилилась і взяла корзинку.
165
Олександр, нарешті, вдихнув повітря після напруженої бесіди.
- І все ж, що ви робите в лісі в такий ранній час, одна? - запитав Олександр.
- Я іду в сусіднє село!
- І вам не страшно подорожувати одній лісом? Мені здається, для молодої дівчини, це небезпечно.
- Анітрохи. Я знаю тут кожний кущик, кожне деревце. Я знаю, на яких деревах живуть птахи, а в яких нірках звірі. Тому жодний шурхіт не може мене злякати.
- Та все ж, я, мабуть, супроводжу вас до сусіднього села, якщо ви, звичайно, не проти. Дозвольте мені це зробити, щоб моя совість була чиста, а серце – спокійне.
Емма, Остап і Ліна стояли, скупчившись, біля вікна і дивилися на вулицю.
- Що там, що там?
- Знову цілуються, - відповів Остап.
- А де вони, чого я їх не бачу?
- Вони зайшли під під‟їзд. Он вони… Зараз будуть виходити.
Дмитро і Ганна, обійнявшись, вийшли з-під під‟їзду і попрямувала до машини. Ганна обернулася і подивилися на вікна Остапа.
- Ми тут! Ми тут! – прокричала Емма. – Остапе, відкрий швидше вікно! Вона нас не бачить.
- Еммо, вона нас бачить!
Емма помахала Ганні рукою, а Ганна у відповідь надіслала їм поцілунок.
- Бачиш, вона надіслала тобі поцілунок, - радісно промовив Остап.
- Ганно, коли ти подзвониш? – кричала через скло Емма.
Та Ганна нічого не чула і лише з сумною посмішкою махала у знайоме вікно.
Потім Дмитро взяв Ганну за руку і щось почав їй говорити, показуючи на машину. Ганна лише кивала головою.
- Що він їй говорить, Остапе? Відкрий вікно, я хочу чути.
- Еммо, навіть, якщо відкрити вікно, ти, все одно, нічого не почуєш. Це четвертий поверх.
Емма відійшла від вікна і сіла на диван.
- Він її в нас відібрав…
Ліна підійшла до подруги та обійняла її.
- Мені чогось здається, що ми її більше не побачимо…
- Чому? – запитала Ліна.
- Тому що він їй не дозволить. Ми своїми балачками про нещасне кохання і поганих чоловіків впливаємо на неї, і на їхні відносини.
- Я не можу з ним не погодитись, - промовив Остап. – Я, мабуть, вчинив би так само.
- Тепер він їй розкаже, які ми погані друзі, і який він чудовий вірний чоловік, - продовжила Емма.
- А гірше за все, що він буде правий, - доповнив Остап.
- Вона перестане з нами спілкуватись… Аби на весілля нас запросила…
- Я знаю, знаю, - посміхнувся Остап. – Він скаже їй: «Давай зробимо скромне маленьке весілля і запросимо лише родичів!»
- Точно, - промовила Емма. – А потім, через багато років ми їх зустрінемо, а вони гулятимуть по парку під ручку зі своїми двома дітьми. Ми запитаємо: «Чого ж ви не повідомили про народження дітей, про одруження?». А вони скажуть: «О, пробачте, ми хотіли повідомити, але не знайшли ваших номерів»
Остап посміхнувся.
- Мені одна моя тітка саме таке й казала, коли я був маленький, - промовив він, - що не знайшла номер, щоб привітати мене з днем народження.
- Всі таке кажуть, - відповіла Емма. – І ми потім колись казатимемо.
Остап посміхнувся і глянув на Ліну.
Вона сиділа, обійнявши Емму і думала про щось своє. Може, про графа, чи його кохання. У неї не було тіток, які її обманювали, чи забували про день народження. У
166
неї ж, взагалі, нікого не було. Вона до двадцяти чотирьох років, взагалі, жила у незнанні, що носить графський титул…
- Та все ж, - продовжила Емма. – Я думаю, ми все вчинили правильно. Який би не був результат. І якщо так склалася доля, значить, так треба.
Більше ніхто нічого не промовив. Вони просто сиділи і думали про те, що вже ніколи не побачать свою подругу. Що їх дружба минула. Їх дороги розійшлися. Ганна зустріла справжнє кохання, а вони – ні. І навряд, колись його зустрінуть.
Була ніч. Темна холодна ковдра огорнула ліс, і села, і річки. Крізь небо тьмяно проглядали зірки, а десь за лісом крізь густі дерева виднівся темно-жовтий величезний місяць. Він впирався просто у віти старих дерев, і від цього вони ще більше прогиналися та хилилися. Вітру не було. Лише де-не-де чувся шурхіт сухих гілок.
По дорозі прямував вершник. Кінь втомлено перебирав ногами, а вершник замислено дивися у темну ніч. Місяць, ховаючись в гілках, лише трохи просвічував дорогу.
Вершник раз у раз зупинявся, зачувши шурхіт, але потім щось згадував, посміхався і йшов далі. Просто одна вродлива селянка сказала йому сьогодні вранці, що в лісі зовсім не страшно. І не зрозуміло чому, але він довіряв її словам.
Саме про цю дівчину і думав граф, ідучи нічною місячною дорогою. Він згадував їх розмову… Спочатку злегка напружену, а потім просто цікаву бесіду. Вони говорили про небесні тіла, про планети, про рух землі… Сперечалися, чи можливо це… Торкалися геометрії, філософії. І скрізь вона була компетентна! Вона цитувала Данте, говорила про Діогена… Хто вона? Як її звати? Чому вона така розумна? Звідки знає науку: геометрію, астрономію? Знає так, як він. І чому веде філософські бесіди? Звідки в неї такі думки?
Вона просто підкорила його серце своїм розумом. Так з ним ще ніхто не розмовляв. Так розумно, так вишукано… Олександр вивчав науку у найкращих викладачів. Саме вони навчили його читати, писати, правильно думати, розмовляти… А вона лише просто читала книжки…
Олександр не знав, навіщо ішов в те село в нічну пору. Не знав, як шукатиме її серед старих хатинок. Де вона живе? Хто її батьки? Він сподівався, серце приведе його до неї.
Граф думав про зустріч, про те, що говоритиме їй, як пояснить свій пізній прихід. А може, просто знайде її хатину і подивиться через віконце, як вона спить.
А може, вона не спить? Може, вона теж ночами не може заснути, думаючи на філософські теми, про людство, про щастя, про долю…
Граф подивися навколо. Шурхіт вже стих. Дорога не була такою темною. Чим далі, дерева все рідшали і рідшали. І вже можна було за товстими стовбурами розгледіти маленькі вогники. Олександр глянув убік і побачив ясну галявину. Її найбільш яскраво просвічував місяць, бо на ній зовсім не було дерев.
Граф повернув коня зі стежки і пішов між деревами до галявини.
- Яка краса! – промовив він сам до себе. – Чому зі мною немає Венеція? Він би обов‟язково придумав якісь римовані рядки про це місце.
Олександр був тут вперше. Він погано знав цю частину лісу. Тут полювали і збирали гриби лише селяни, у графа була більш елітна частина.
Граф вийшов до галявини. Кінь раптом зупинився. І якось різко ворухнув вухами.
- Чого ти лякаєшся? - здивувався Олександр. – Пішли, пішли. У лісі ж зовсім не страшно.
Граф сказав це і посміхнувся.
Кінь ступив на галявину і знову зупинився.
- Ти боїшся вовків? Чи тебе лякає місячне сяйво? Пішли, пішли.
Кінь неохоче пішов вздовж галявини, раз у раз зупиняючись.
Небо над галявиною було низько-низько. Здавалося, можна було простягнути руки догори і торкнутися зірок.
- Стій, - раптом промовив граф.
167
Кінь зупинився. Олександр поглянув убік. Це було чарівне місце. З одного боку галявину освітлював величезний жовтий місяць. З другого - можна було побачити маленькі яскраві вогники. Там було село…
- Я ніколи ще не бачив такої краси, - прошепотів граф. – З цим порівняється хіба що врода дівчини, яку я зустрів сьогодні вранці. Що ти про це думаєш?
Кінь нічого не думав про місячну красу, і навряд, пам‟ятав ранкову незнайомку. Він трусив гривою і нервово здригався від кожного шурхоту.
- Ти боїшся? – засміявся Олександр, і, погладивши коня, додав: - Ах ти ж боягуз! Ну добре, добре, ходімо.
Граф потягнув вуздечку, щоб розвернути коня і раптом… Щось наче тріснуло під ногами. Він здивовано оглянувся навколо і схопився рукою за рушницю. Кінь зупинився.
- Пішли, - пошепки скомандував граф.
Кінь ступив ще крок. Знову щось затріщало.
Тримаючись за гриву коня, Олександр нахилився як найнижче і побачив, що з-під ноги у коня просочується вода. Кінь невпевнено підняв ногу і переставив її далі…
В цей момент по всій галявині пішла величезна тріщина, яка розрізала землю на дві частини. З-під льоду забурлила вода. Раз у раз чулося тріскання льоду. Кінь стояв незворушно.
Граф міцно тримався за його гриву.
Тільки тепер Олександр зрозумів, чому на цій галявині немає дерев. Чому сніг такий блискуче гладенький, так наче жодна нога не ступала сюди. Це озеро. Велике озеро, просто посеред лісу.
Граф закрив очі, намагаючись повірити, що це лише сон. Та все було надто реально. Ще один крок коня – і вони проваляться під лід. А до берега ще так далеко. Не добратися. І смерть… Вона неминуча.
Кінь жадно вдихав повітря, широко роздуваючи ніздрі. Граф лежав на ньому, притиснувшись всім тілом. Він відчував, як трусилося тіло коня, як билося його серце. Він відчував, що настав кінець.
Граф відкрив очі. І зорі, і місяць, і вогники… Все було, як раніше. Таке ж прекрасне, таке ж чарівне, як і та дівчина, яку він зустрів уранці. Господи, що пообіцяти тобі, щоб хоч раз іще її побачити… Що? Півжиття? Чи може, маєток? Як треба молитися, щоб Господь дав тобі можливість прожити ще хоч місяць, хоч тиждень, хоча б день… Чи може, хоча б одну хвилину, щоб побачити каштанове волосся, в яке заплутались сніжинки, і очі, зелені, як весняна трава, і шкіру, білішу за сніг.
- Ні, ми не можемо так загинути? – промовив сам до себе граф. – Я маю її побачити, розумієш?
Він підняв голову і оглянувся навколо.
- Дивись, - промовив Олександр. – До того берега найближче. Але там занадто крихкий лід. А трохи в бік лід більш твердий. І якщо бігти швидко, то він ламатиметься позаду нас, а ми встигнемо вибратися. Тільки потрібно все робити швидко. Розумієш, і бігти тільки в тому напрямі, де цілий лід.
Кінь мовчки слухав хазяїна, трусячись всім тілом. І не ясно було, що саме зрозумів кінь з того, що сказав йому хазяїн. Та Олександр знав напевне, кінь зрозумів усе. Він зробить все правильно.
- Я рахую до трьох, - прошепотів граф. – Зберися! Я щосили триматимусь за тебе. Пам‟ятай, бігти треба в тому напрямі, дуже швидко. Раз…
Руки і ноги графа трусилися, чи то від холоду чи то від страху. Щелепи зводилися, а зуби голосно цокотіли.
- Раз, - повторив граф. – Два! Три! Помчали! Но!
Кінь рвонув з місця і, здавалося, злетів.
Граф затаїв дихання, намертво вчепившись в шию коня. Кожна секунда польоту здавалася йому вічністю, так, наче він жив в окремому незнайомому йому до цього світі.
168
«Все вийде, все буде добре…», шепотів він собі. «Ми врятуємося…»
В цей момент кінь приземлився на лід і почулося гучне тріскання. Кінь хотів відштовхнутись для наступного стрибка, та було вже надто пізно. Ноги коня швидко ковзнули по слизькій крижині і опинилися у холодній воді. Кінь намагався вчепитися передніми ногами за лід, який здавався таким міцним здалеку. Та лід щоразу ламався, і всі намагання були марними.
- Чіпляйся, друже, чіпляйся! – кричав граф, борсаючись по пояс у воді. – Зараз я ляжу на лід і витягну тебе.
Граф випустив гриву з рук і вхопився за лід. Лід розламався на маленькі крихти. Граф намагався вхопитися далі. Та це було марно. Лід кришився від одного дотику.
- Невже все даремно? – запитав сам у себе граф, намагаючись триматися на воді. - Давай будемо бити лід удвох з однієї сторони. Розіб‟ємо його до берега і виберемось.
Та кінь вже нічого не міг робити. В якійсь момент він припинив пручатися і ледь тримався на воді. З його ніг текла червона кров. Він поранив ноги поки бився ними об лід.
- Ми мусимо, - прошепотів граф, жалібно подивившись на коня.
Кінь поворухнувся і трохи штурхнув ногами лід. Граф спробував йому допомогти та чомусь ніяк не міг підняти руки. Вони були якісь слабкі, некеровані і зовсім не відчували холоду. Олександр спробував стиснути рукою кулак, та нічого не виходило. Долоні були, немов зроблені з вати. Руки побилися до крові, але біль не відчувався.
Граф припинив ворушитись. Він зрозумів, що це марно. В його голові минали сотні думок… Про долю, про чарівну незнайомку, про вогники навколо.
Невже ніяк не врятуватися… Невже немає виходу.
Олександр зібрав останні сили. Він знову глянув на свого коня. Кінь злегка ворушився. Кров сочилася з його поранених ніг. Граф, що є сили, спробував схопитися за лід. Та поранені, темно фіолетові від холоду долоні зовсім не слухалися. Олександр пустив лід. Намагання були марними. Руки наче жили окремим життям.
Граф закрив очі… і змирився з долею…
Минула година…
Бездумно ішов сніг… Тонкі, як скло, сніжинки, кружляли у місячному сяйві і колихалися від легкого вітру.
Посміхалися зорі, які вже не були так близько.
Озеро було незворушне. Тихе, спокійне. Сніг вже встиг присипати сліди нещодавніх подій і здавалося, що посеред лісу була просто ясна, освітлена сяйвом, місячна галявина…
Був ранок. Навколо замку кипіла робота. Лише на подвір‟ї працювала чоловік зо двадцять, та вони рухалися так швидко, що здавалося, там ціла сотня.
- Об одинадцятій приїде асфальтовий каток, - промовила Емма по телефону. – Ні! Звичайно, ні. До одинадцятої буде готово. Я за своїх робітників відповідаю головою. Добре. З якого приводу? А так, звичайно.
Емма важно ішла вздовж замку і роздавала команди. Ліна, не приймаючи участі у громадській роботі, занурена повністю в свої записи, ішла позаду Емми.
- Приїхав садівник, - промовила Яна.
- Дякую, Яно.
- Що мені далі робити? Я вже все зробила.
- Так, я в тобі не сумнівалася, - посміхнулась Емма. – Знаєш, думаю, час підвищити тебе за твої старання та віддану працю. Будеш моїм персональним помічником! З подальшим влаштуванням у музеї.
Очі Яни засвітилися і заблищали.
- Дякую, Еммо. Це … Це чудово…
- Тепер ти будеш слідкувати за роботою садівників. Покажи їм ті картини, які знайшли під бібліотекою. Запитай, що вони скажуть про них.
169
- Що там за картини? – запитала Ліна, вийнявши з рота ковпачок.
- Із зображенням саду, пам‟ятаєш? Ти їх бачила.
- Так, пам‟ятаю…
- Експерти думають, що це не просто сад, а сад, який був на цьому місті багато сотень років тому.
- І щоб це зрозуміти, тобі знадобилися експерти? Я і так це знала. Як тільки ці картини побачила – вже знала.
- Звідки? – не зрозуміла Емма.
- Не знаю… На них, мабуть, написано було…
- Ні, там ніяких написів не було.
- Ну тоді не знаю, просто якось знала і все.
Емма посміхнулась.
- Ми хочемо відновити ту картину в реальності. Засадимо навколо замку графський сад, точнісінько такий, як був колись.
- Дійсно? – прошепотіла Ліна. – Чудово! Просто неймовірно. Як тобі вдалося таке придумати?
- Ні, ні, це не я! – заперечила Емма. – Це ідея студентів-археологів. Я дала їм можливість виразити себе. І виявилось, вони працюють набагато краще і більш віддано, ніж деякі професійні робітники.
- Ти - молодець, - похитала головою Ліна. – Все робиш правильно. Треба призначити тебе директором цього музею. Бо директора я ж досі не призначила. Скажу про це мерові.
- Призначай, - весело відповіла Емма.
- Я б могла віддати тобі подарований мером офіс в центрі міста. І ти би там працювала. Бо я ж, все одно, хочу жити в замку. Мені центр міста не потрібен. А в тому офісі і секретар є, була б тобі помічниця. Бо мені набагато краще на одинці…
- Я не проти, - радісно погодилась Емма. – Я б із задоволенням там працювала. Мені так подобається моя робота.
Ліна посміхнулась.
- А тобі? – запитала Емма.
- Що мені? – не зрозуміла графиня.
- Подобається твоя робота?
- Моє призначення - писати романи, - промовила Ліна. – Коли я пишу – я щаслива.
- Про що ти зараз пишеш?
- Я пишу історію графа.
- І як?
- Неймовірно, - промовила Ліна. – Знаєш, я пишу, а потім іду в графську бібліотеку і знаходжу підтвердження своїх думок. Розумієш?
- Серйозно? Так це ж неймовірно! Ти можеш віщувати майбутнє!
- Навряд. Я думаю, не в цьому справа. Просто мені іноді здається, що я – там. Разом з графом і тому далекому минулому. Що я живу його життям, переживаю все, що з ним було. Мені холодно, коли я пишу, що він замерз, мені болить голова, коли він хворий… Я іноді відчуваю, наче я в його тілі. Відчуваю все, що він колись відчував. А ще знаєш, я впевнена, на сто процентів впевнена, що все, про що я пишу, було насправді!
- Я так тобі заздрю! – вражено промовила Емма. – Ти така талановита!
- Скоріше, божевільна… Я не можу дочекатися, коли залишусь у замку сама, без журналістів, без археологів. Сама… І мені здається, я розгадаю набагато більше таємниць, ніж всі ці археологи за весь час праці.
- Може, через те, що ти графиня, ти маєш якийсь особливий зв'язок з графом і його родиною…
- Я не знаю, - посміхнулась Ліна. – Але одна думка про це мене так заводить. Я ж обожнюю щось містичне, фантастичне. Я і повірити не могла, що таке станеться зі мною.
170
Емма і Ліна зайшли в замок.
- Нарешті, по коридору можна ходити, - посміхнулась Ліна.
- Так, ми намагалися зробити світло якомога тьмяніше, щоб замок не виглядав дуже сучасним..
Дівчата пішли вздовж коридору.
- Ну все, дослідження замку повністю зупинено. Все дослідили, все розкопали, все знайшли. І більше нічого…
- Нічого, - повторила Ліна. – Ні останків графа, ні щоденника, ні камінця…
- І я про це думаю. Може, знаєш, хтось спеціально вигадав цю історію, щоб привернути увагу до старої пам‟ятки культури. Щоб її дослідили, підремонтували.
- Не думаю…
- Чому?
- Нонна казала мені, що камінець буде в мене. Вона ж у нас не помиляється…
- І то правда, - погодилась Емма. - Та де ж його шукати, того графа? З камінцем…
Ліна підійшла до стіни і торкнулася до неї рукою.
- Вона ціла, - прошепотіла вона. - Я мільйон разів підходила до цієї стіни і сподівалася, що побачу якісь тріщини – місце, де були двері в потаємну кімнату.
- Так, судячи зі схеми, двері мають бути саме тут. Та мабуть, це вигадка.
- Чому ж на кам‟яній стіні видряпана така схема? Навіщо ж було робити неправильну схему?
Емма зітхнула.
- Ти пам‟ятаєш, що сьогодні о третій урочисте відкриття замку, - промовила вона.
- Так, я пам‟ятаю, - не відриваючи рук від стіни, промовила Ліна.
Граф відкрив очі. Тіло його палало вогнем. Було і холодно, і жарко водночас. Повільно повернувши голову, він побачив, що знаходиться в темній кімнаті. Біля нього стояла запалена свічка і глечик з водою.
- Де я? – промовив граф, ледь ворушачи губами.
- Ви прийшли до свідомості, - раптом почулося з іншого боку.
Олександр повернув голову направо і побачив біля себе дівчину.
- Я покладу вам вологу ганчірку на голову, щоб спав жар.
- Де я? – повторив граф, поклавши голову назад на подушку.
- Ви в нашому домі. Ви в безпеці. Селяни знайшли вас на озері, і привели до мого батька.
- До вашого батька?
- Так, він знахар! Місцевий лікар! І він вас врятував.
- Врятував від смерті?
- Так… Він хороший лікар! – промовила дівчина.
- Я пам‟ятаю, що помер.
- Вам так лише здалося.
- Ні! – крикнув граф. – Я помер. Я точно це пам‟ятаю.
Дівчина змочила в глечику тканину і приклала її до голови графа.
- А мій батько так не вважав. Якби ви були мертві, то ми б вас вже поховали.
Олександр нічого не відповів.
- Вам треба ще випиту цю траву, вона цілюща.
- Її теж ваш батько приготував?
- Ні, траву приготувала я! – посміхнулась дівчина. – До речі, мене звати Ява.
Граф нічого не відповів.
- А вас?
- Що?
- Як звати вас?
Граф задумався.
- Я не знаю.
- Не знаєте?
171
- Ні. Може… Та ні, не знаю.
- Я думаю, ви згадаєте. До речі, забула вам повідомити… Дещо сумне.
- Кажіть.
- Ваш кінь… Його врятувати не вдалося. Селяни не змогли його витягнути, бо він був заважкий. Ви не подумайте, вони намагалися, але лід був затонкий. Один місцевий хлопчина - Василь, навіть, впав під лід, але на щастя, його швидко витягнули. Він трішки прихворів, але сьогодні вранці я вже бачила його повністю здоровим. Він вже готується до Стрітення, воду піде святити та свічки… Якщо вам буде краще, зможете піти з нами і познайомитися з ним.
- Це все дуже цікаво, - перебив граф. – Але я не знаю, про кого ви розповідаєте. Я не знаю ніякого коня. Ви впевнені, що це був мій кінь?
- Так, це був ваш кінь.
Граф встав з ліжка.
- Вам вже краще? – злякано запитала дівчина. – Ви можете стояти?
- Так, - відповів Олександр. – Але я все одно нічого не пам‟ятаю…
- Це й не дивно. У вас був жар. Вам треба випити це.
- Я не хочу пити. Дякую.
- Треба випити.
- Я пам‟ятаю лише те, що я помер…
- Вам так лише здалося, - посміхнулась дівчина.
- Ваш батько маг, чарівник, відьмак… Хто?
- Ні, що ви? – злякано відскочила дівчина. – Просто знахар, лікар.
- Невже ви думаєте я повірю?
Граф підійшов до вікна і визирнув через розмальоване кригою скло. За вікном було подвір‟я, якісь люди, далі вкрита льодом річка, чиїсь будинки.
Олександр розгублено відвів очі від вікна.
- Де я живу? – запитав він.
Ява нічого не відповіла. Лише сумно знизала плечима.
- Я зовсім нічого не пам‟ятаю, зовсім нічого, - розгублено промовив граф.
- Це нічого, - посміхнулась дівчина, - це ми виправимо. Мій батько виправить. Треба тільки допити ось це.
Граф підняв глечик і уважно подивився на його вміст. Це була темно-коричнева рідина, яка пахла лісовою корою.
- Я не питиму…
- Ви вже пили.
- Я?
- Так, я давала вам пити цю траву, поки ви були непритомні.
Олександр здивовано поглянув на дівчину.
- Завдяки цій траві ви зараз живите.
Граф знову підняв глек і, невпевнено подивившись всередину, зробив декілька ковтків.
- В ній немає нічого поганого, - посміхнулась дівчина, побачивши, що Олександр почав пити.
- Що там?
- Сік чорної редьки, ячмінний солод, трохи соснової смоли, відвар калини…
Граф допив траву до кінця.
- Тепер я спокійна.
- Спокійна? – перепитав граф. - Ось кому я маю дякувати за те, що живий. Вам.
- Не мені, - почервоніла дівчина. - Моєму батькові
- Хіба ж це він поїв мене, коли я був непритомний?
Ява посміхнулась.
- Це його рецепт, - промовила вона.
- З ваших рук – набагато смачніше, хай, навіть, сік чорної редьки.
Дівчина зашарілася. Граф ступив кілька кроків до неї і подивився їй в очі.
172
З-під квітастої хустини виглядало світле волосся, яке спадало їй на плечі неакуратними локонами. Ява була одягнена в біле плаття, обшите золотистими нитками. На ногах нічого не було. Очі її були голубі, як небо… Вона не була красунею. Звичайне обличчя, звичайні риси… нічого особливого. Але щось було в тих голубих очах. Якесь незвичне тепло, чистота, щирість... Так, дійсно, в її очах була така щирість, справжня, така, якої не буває в інших очах.
Ява посміхалася і дивилася на графа. Він не відводив від неї очей.
Вона стояла просто перед ним і перебирала пальцями обідок свого рукава. Це ж вона, його рятівниця. Це завдяки їй він живе. Завдяки їй він вернувся з того світу. Вона його врятувала. Поїла його, коли він був непритомний. А що він може дати їй взамін? Він же ніхто. Він, навіть, не знає точно чи є в нього хоч щось. Чи вміє він хоч щось робити?
Граф ступив ще крок вперед. Ява уважно дивилася йому в очі. Чомусь так захотілося її поцілувати. За те, що вона така… Така добра, така щира… Граф нахилився і раптом…
В кімнату забігла маленька чорноволоса дівчинка.
- Пані, ви мене кликали? – голосно крикнула вона.
Граф відірвався від своїх роздумів і, відступивши один крок назад, поглянув на миле циганча з дзвінким голоском.
- Кликала, Марічко! – зітхнула Ява. – Кликала.
- Що вам треба було, пані?
- Марічко, принеси води.
Було близько третьої. Сонце сховалося за хмари і було трохи прохолодно. З неба іноді падали холодні краплинки і здавалося, ось-ось розпочнеться дощ.
Та не зважаючи на похмуру погоду, навколо замку зібралося тисячі людей. Біля виходу стояли прилавки з цукровою ватою, навколо яких весело бігали діти.
Робітники встановлювали мікрофони та закінчували свою роботу. Вони виносили якісь драбини, коробки, купи паперу.
- Яно, чого там крутяться діти? – крикнула Емма. – Скажи комусь із робітників, щоб огородили ту частину, там ще асфальт не підсох.
- Добре, Еммо.
- Еммо, як ти в такий момент можеш думати про асфальт? – здивувалася Ліна. - Ти ж маєш виголошувати промову!
- Той що? – не зрозуміла Емма. – Ти вважаєш це привід не цінувати роботу своїх підлеглих. Вони півтори години його прокладали.
- Просто… Я ж теж маю виголошувати промову. І я так хвилююся!
- Ліно, чого ти? Народ тебе любить… І підтримає у будь-якому випадку. Ти ж – народна героїня.
- В основному, завдяки тобі. Це ж ти тут громадську роботу затіяла.
- Не хвилюйся, Ліно, все буде нормально.
- Та просто я запланувала один сюрприз… І зараз боюся, що він не вийде.
- Давай я допоможу тобі! Що треба зробити? – запалилася Емма.
- Ні, це має бути сюрприз і для тебе.
- Ну скажи, Ліно.
- Ні, - посміхнулась графиня. – Пізніше дізнаєшся.
- Все, починаємо, - зазирнувши у кімнату, де були дівчата, крикнула Яна.
- Шановна громадо! – голосно промовив мер. – Сьогодні ми зібрали вас усіх тут, щоб повідомити, що відтепер, замок належить вам – нашому місту. Віднині, він відкритий для всіх.
Всі заплескали у долоні.
- Ми зробили все, що змогли, вклали в нього душу і серце, і сподіваємося ви оціните нашу працю.
Натовп знову заплескав.
173
- А тепер, я хотів би передати ініціативу одній талановитій людині, без якої не було б нічого. Вона організувала це все… Вона придумала це все… Вона зібрала активну молодь навколо себе і дала їм можливість виразити себе… Ну звичайно, це наша Еммочка Красовська!
Натовп голосно заплескав у долоні, підтримуючи Емму вигуками.
Емма вийшла на сцену і подивилася на свій народ. Вони були щасливі, дивилися на неї з такою надією, такими очима. Дивились, як на королеву. І байдуже, що це не так. Вона знала, народ любив її.
- Я так рада вітати вас усіх сьогодні тут, - промовила вона. – Останнім часом мене не було чути ні на телебаченні, ні на радіо. Це все через те, що ми багато працювали. Ми не хотіли поспішати, ми не ставили ніяких строків виконання – ми хотіли зробити все якісно. Ми вивчали тижнями кожну кімнату в цьому замку, намагаючись повторити історію. Ми прислухалися до кожного голосу в нашій команді. І я думаю, ми все зробили правильно. Хоча судити, звісно ж, вам.
Люди знову заплескали у долоні.
- Дякую. Дякую за підтримку. Я хочу розповісти вам про наші плани, - продовжила Емма. – З наступного місяця тут проходитимуть шкільні заняття. Краєзнавство, історія, археологія. Для того, щоб отримати можливість проводити уроки у замку, треба було написати запит і надіслати його на нашу адресу. Сьогодні я отримала всі ці запити і можу сказати, що із сорока двох шкіл нашого міста відгукнулося… сорок дві. Приємно визнавати, що твоя праця недаремна.
Народ знову заплескав у долоні
Емма відійшла від мікрофона. Люди продовжували кричати і плескати.
- А зараз, я би хотіла покликати на сцену одну особу, яка надихнула мене на все, що я зробила. Всі мої ідеї – це лише її заслуга. З нею я стала розумнішою, я стала серйознішою, я стала більш дорослою. І насправді, я знаю, чому доля обрала саме її графинею…
Ліна вийшла на сцену і підійшла до мікрофону.
- Сьогодні хороший день, - промовила графиня. – Не зважаючи на погоду, все одно, дуже хороший. Замок був відкритий для відвідувачів вже довгий час. Але сьогодні вже остаточно всі роботи і дослідження завершені. До початку наступного місяця має бути закінчений сад. Вже завершені всі учбові класи. Сьогодні привезли останні відреставровані картини роду Полонезьких. Це велика робота! Я хочу подякувати усім, хто брав у ній участь. Знайте, ви зробили свій внесок в історію. Нажаль, ні потаємної кімнати, ні камінця, ні тіла графа не було знайдено. Тому наш замок завжди матиме нерозгадану таємницю. Вона обросте легендами і батьки розповідатимуть своїм дітям, що в цьому замку є десь є нерозгадана таємниця, яка не під силу жодному археологу.
Всі засміялися.
- Я думаю, легенд буде багато, - посміхнулась Ліна. – Шкода тільки, що насправді ніякої кімнати немає… Та думаю, це не зменшить вашого інтересу до цієї пам‟ятки. Одна розумна людина сказала мені, що може, це просто трюк – зникнення графа, чарівний камінець – це все, щоб привернути увагу до старого закинутого нікому не потрібного замку. І якщо це справді так, то це хороший трюк… Отож, замок відкрито. І всім цим я завдячую одній людині. Без неї не було б нічого. Бо мало просто мати графський титул. Треба боротися, щоб досягти чогось. І вона боролася. Ім‟я цієї людини ви добре знаєте, це Емма Красовська. Вся наша команда отримала славу за пророблену роботу. Але насправді, всю найкропіткішу роботу зробила Емма.
На сцену вийшов мер. Він підійшов до Ліни.
- Сьогодні, Ліно, дійсно, гарний день, - промовив він.
- Я думаю, гарний день для того, щоб призначити директора музею.
- Так. Призначимо його демократичними виборами? Чи скористаємося тим, що я – мер, а ти - фактичний володар замку?
174
Всі засміялися.
- Ну-у-у, не знаю, - посміхнулась Ліна. – Я знаю, кого хочу призначити директором замку. А ви?
- Я теж знаю, кого, - впевнено промовив мер. – Може, і всі присутні знають? Мабуть, дійсно треба провести демократичні вибори.
- Емму Красовську! – прокричав чийсь голос з натовпу.
- Так! – підтримали всі. – Емму Красовську!
Мер підняв руку.
- Я хочу сказати, що дуже поважаю Емму Красовську та всю роботу, яку вона провела для цього замку. Але…
Натовп завмер в очікуванні.
- Але... Нажаль, змушений вас розчарувати… Бо до того, як ми оголосили ці демократичні вибори директора, я вже підписав папери про призначення директором…
Натовп збентежено дивився на мера.
- Про призначення директором, - невпевнено говорив мер, шукаючи щось за трибуною. – Де ж ці папери? Про призначення директором Емми Красовської!
Народ щосили зааплодував.
Емма піднялася на сцену.
- Це найбажаніша мить мого життя, - прошепотіла вона у мікрофон. – Це найкраще, що коли-небудь зі мною ставалося! А ви, пане Фадєєв, гарний актор, - потиснувши мерові руку, промовила Емма.
- Я думаю, наступного разу слід бути обережнішим з такими жартами, - пожартувала Ліна.
Під бурні оплески Емма зійшла зі сцени і пішла за куліси.
- А зараз, - промовив мер, - на вас чекає сюрприз. Яскраве музичне шоу від зірок естради. Насолоджуйтесь.
Марічка, ледь дістаючи до ручки, закрила великі дерев‟яні двері і радісно побігла виконувати наказ своєї господині.
- Пані? – здивувався граф. – Вона назвала вас пані?
- Так, - відповіла Ява. – Це наша служниця. Її матір була циганкою. Її убили, чотири роки тому. Дівчинка залишилася сама. Ми забрали її до себе.
- Це жахливо.
- Може, - посміхнулась Ява. – Та не знаю, що було б жахливіше для цієї дівчинки: жебракувати по селам разом з циганами чи допомагати у нас по господарству.
- Може й так.
- Ми годуємо, одягаємо її, виховуємо, як знадобиться. Люди обговорюють нас, бо багато та циганка горя принесла нашому селу. Багато біди принесла. Та дівчинку цю я не віддам. Вона ні в чому не винна. Вона мені, як сестра. Нещодавно на ярмарку купили їй льняне плаття. То вона в ньому, як королева походжає.
- Ви заможні? – сумно запитав Олександр, розуміючи, що він не рівня своїй рятівниці.
- Трохи, - знизала плечима дівчина. – Зовсім трохи. Мій батько лікує і цим заробляє на життя. А мати тримає господарство. Я допомагаю батькові збирати рослини в лісі і з них готувати ліки.
Граф відвернувся.
В кімнату знову забігла Марічка.
- Пані, я вже принесла води.
- Добре, Марічко.
- Пане, а ви так довго спали! – звернулась дівчинка до графа. – Я думала, що ви вже не прокинетесь. Та Ява казала мені, що ви обов‟язково прокинетесь. Бо вона давала вам свою магічну траву, коли ви спали.
Дівчинка знову зачинила за собою великі дерев‟яні двері і побігла.
175
Олександр знову зітхнув.
- Чим же я віддячу вам за вашу турботу?
Ява соромливо опустила довгі повіки, ховаючи блакитні очі.
Ліна зайшла у кімнату.
- Ліно, ну ти даєш, - промовила Емма. – Я ж не думала, що ти призначиш мене директором так швидко. Я ледь зі сцени не впала.
- Я ж казала, що на тебе чекає сюрприз.
- А де Остап?
- Він на іншому кінці замку. Сказав, хоче бути присутній на першій екскурсії. Здається, це тебе, Еммо…
Емма обернулась назад і побачила знайоме обличчя. Позаду неї стояла Марта.
- Я, мабуть, піду, - промовила Ліна. – Все нормально?
- Так, можеш лишити нас. Все добре.
Ліна зачинила за собою двері.
- Вітаю тебе, - промовила Марта.
- Дякую.
- Ти багато добилася, - продовжила вона. – Вже і з мером подружилась…
- На відміну від інших, я працювала, а не махала задом на сцені.
Марта посміхнулась.
- Все, що ти отримала, ти чесно заслужила. Ти, дійсно, талановита. Директор з тебе буде кращий, ніж модель…
Емма нічого не відповіла.
- Насправді, я не просто так прийшла…
- Не сумніваюсь, - уразливо промовила Емма.
- Я прийшла попросити про дещо.
- Я іншого і чекати не могла. Ніколи б не повірила, що ти просто так опустишся до того, щоб мене привітати.
- Навіщо ти так? – сумно промовила Марта. – Я ж не для себе.
- Ні? А для кого? Для сотні голодних дітей? Чи для лікарень? А-а-а, знаю, мабуть, ваше модельне агентство помирає від бідності, і ти прийшла попросити трохи грошей…
- Ірина, - тихо прошепотіла Марта. - Її досі не знайдено.
Емма, нарешті, замовчала і уважно подивилася на Марту.
- Коли це все розпочалося, мені здавалося, що велося якесь розслідування. Але потім, слід Ірини загубився. І більше ніхто цим не займається. Вони кажуть, що в них є більш важливі злочини, і нема часу на безнадійні справи.
- І що я маю зробити? Розшукати її?
- У тебе є зв‟язки. Ти можеш вплинути на міліцію через мера.
- Може, в міліції, дійсно, є важливіші справи? А ця - безнадійна.
- Вона не безнадійна. Ірина мені дзвонила. Я точно знаю, що це вона. Вона мовчала в трубку. Мабуть, не могла говорити. Але хотіла, щоб я відстежила її дзвінок.
- Ти дзвонила в міліцію? Вони перевірили той дзвінок?
- Так, я дзвонила, - сумно відповіла Марта. - Але до мене так ніхто і не приїхав.
- А що вони, взагалі, кажуть?
- Спочатку вони знайшли її слід в Арабських еміратах, а потім місцева поліція сказала, що Ірина втекла і відшукати її не вдається. Що швидше за все, вона вже мертва.
- Це жахливо.
- У Ірини лише одна бабуся. Вона цілими днями сидить перед відділком і намагається якось на них вплинути, але це марно.
- А як ти знаєш, що це дзвонила саме Ірина, якщо дзвінок не перевіряли.
- Я не знаю… Я хочу, щоб це була вона. Але насправді, то міг бути хто завгодно.
- Еммо, Вас викликають на сцену, - зайшовши у кімнату, промовила Яна.
176
- Дякую, Яно, я вже йду.
По замку ішла екскурсія. Гід натхненно розповідала про замок, про його вік, про графів Полонезьких.
- Я ніколи не думала, що цей замок такий гарний, - промовила Олена Остапові, ідучи коридором з групою відвідувачів.
- Це правда.
- Ця стіна побудована раніше, ніж ця? – запитала Олена гіда.
- Так. Ця частина було побудована у чотирнадцятому сторіччі.
- Я так і подумала, - промовила Олена, вдивляючись через лупу у камінці на стіні.
- Мені здається, що навпаки. Ця стіна новіша, ніж ця, - промовив хтось із відвідувачів.
- Це тому що ця частина була в жахливому стані, і дуже ретельно реставрувалася, - відповіла дівчина-гід.
- Але вік не приховаєш, - промовила Олена. – Все одно, видно, що ця стіна набагато старіша.
- Не знаю, - відповіла Олені гід. – Я нічого не бачу. Я просто знаю. З вас був би, мабуть, дуже хороший археолог.
- Я і є хороший археолог, - пробубоніла під ніс Олена, продовжуючи дивитися у лупу.
- Як екскурсія? - пошепки запитала Ліна, яка, тільки-но, приєдналася.
- Чудово, графине, - промовила Олена.
- Де Емма? – запитав Остап.
- О-о-о! Емма все ніяк не може розпрощатися з журналістами та натовпами шанувальників. Вони вже втретє її на сцену кличуть, - посміхнулась Ліна.
- От що значить «людина - народжена для сцени», - промовив Остап.
- Тихіше, - перервала Олена. – Все ж таки, екскурсія.
Група людей під проводом гіда пішли далі.
- Олено, не відставай, - прошепотів Остап.
- Я зараз підтягнуся…
Група зникла в лабіринті замку. А Олена продовжувала роздивлятися стіну.
- Я - не археолог, - промовила Ліна, - і не можу зрозуміти, що в цій стіні такого цікавого.
Олена здригнулася. Вона думала, що всі пішли і не очікувала почути голос.
- Ти злякалася? – посміхнулась Ліна.
- Так, я просто дуже зосередилась.
- На що ти дивишся?
Олена відійшла від стіни і подивилася на неї здалеку.
- Просто гід сказала, що це 14 вік, але…
- Що але?
- В 14 сторіччі ще не було такого каміння. З нього почали будувати лише у шістнадцятому, а то і пізніше.
- І що це може означати?
- Не знаю. Ця стіна не важлива. Замок тримається на цих трьох основних стінах, якщо їх знести, замку кінець.
- Тобто ця стіна будувалася не для укріплення?
- Точно не для цього.
- А навіщо ж?
- Не знаю.
- А за цією стіною може бути кімната? – раптом з більшою цікавістю запитала Ліна.
Олена подивилася на графиню, торкнулася до стіни рукою, а потім прихилилася до неї вухом і, декілька разів вдаривши по ній рукою, зосереджено вслухалась.
- Кімната? Точно ні, - впевнено промовила вона. - Там має бути дуже тонкий простір. Сантиметрів 30 – 40. Не більше.
177
- Ти така розумна. Ходімо, я тобі хочу щось показати.
Ліна схопила Олену за руку і потягнула за собою по коридору.
Вони пройшли через невеликий тунель та опинилася біля стіни, на якій була видряпана схема замку.
- Подивись на цю схему, - промовила Ліна.
Олена подивилася на схему, потім якось дивно оглянулася довкола і знову глянула на схему..
- Дивно, - промовила вона.
- Що?
- Наскільки я встигла роздивитися, в тій частині замку кімнати не було, а на схемі є.
- Все правильно, - промовила Ліна. – Ти можеш якось це пояснити?
Олена вийняла лупу і уважно подивилася на схему.
- Я поки не можу тобі сказати нічого точно. Просто дуже дивна схема. Вона не відповідає дійсності.
- Не відповідає? – здивувалася Ліна. - Чому?
- Її розміри. Вони не відповідають розмірам кімнат. Тобто, частково відповідають…
- Як ти знаєш? – здивувалась Ліна.
- Бо я ходила по кімнатам, - відповіла Олена.
- Я теж ходила, але не запам‟ятала розмірів жодної з кімнат. Можливо, цю схему малювала людина, така, як я, яка не дуже то і звертала увагу на розміри.
- Ні, - відповіла Олена. – Ця людина явно розуміла, що робить. Дивись, тут лінія зовсім тонка, це означає, що цей камінь дуже твердий і малювати на ньому важко. Цей камінь, не такий твердий і малювати на ньому простіше. Але художник чомусь малює на твердому камені, розумієш. Ніби намагається дотримуватися розмірів.
- Можливо.
- Слухай, а де магістерська робота Карли? Я б хотіла її переглянути.
- Вона у Остапа. Остап придбав усі авторські права на неї. Хочеш, я скажу йому, і він дасть тобі її почитати.
- Було б добре.
- Знаєш, насправді, мене турбують не розміри, а ця кімната, - промовила Ліна. – Як думаєш, де вона могла подітись?
- Може, її розвалили?
- В тому то й справа. Всі археологи в один голос говорять, що стіна там цільна і всі камінці цілі, і що ніяка кімната там ніколи не стояла. Але ж на схемі вона є!
- Це дивно, я згодна, - промовила Олена. – Хтось наче хотів нас обдурити. Нехай Остап дасть мені ту роботу, а я спробую з‟ясувати.
Був холодний квітневий ранок.
Десь далеко з-за обрію крізь великі сонливі небеса пробилися перші промені сонця. Вони пронизали небо наскрізь, наче гострі голки, і осяяли небосхил.
Потроху вже зникав блідий, як сніг, місяць. За яскравими променями сонця він був майже непомітним, і лише уважно придивившись, можна було помітити його тьмяне сірувате півколо.
А тим часом сонце потроху починало господарювати на блакитному злегка захмареному небі, розправляючи повсюди свої яскраві промені. Величезна вогняна куля самозакохано рухалася небом уверх, поважно освітлюючи розпатлані нічним вітерцем хмари.
А вони лише піддатливо колихалися у повітряній колисці, мружачись від яскравого світла.
А під низом розкинувся сад… І ліс, і долина і поле… І річка, і озеро… Все пахло весною. Вона нарешті вступила в свої повноцінні права. І все навколо цвіло, і пахло, і зеленіло. Дерева шепотілись маленькими листочками, пташки з самого ранку дзвінко щебетали, річка настирно хлюпала своїми хвильками і лише незворушно стояли дерева.
178
Вони неохайно тримали своє віття, поміж якого гуляв вітер і замислено розглядали свої широкі тіні. То був старий вишневий сад.
Йому було вже років сто… Його колись посадив іще дід Микита, який давно вже спочивав на небі.
Ява ішла з лісу з повною корзиною різноманітних трав. Батько навчив її, найкраще збирати трави на світанку, тоді в них зберігається вся сила природи. На її долонях застигла ранкова роса, босі ноги були обпечені кропивою, волосся розвивалося за вітром. Але вона посміхалася. Вона знала, що сили, яку вона отримала у цій ранковій прогулянці – їй вистачить на весь день.
В корзині охайно були розкладені букети маленьких квіточок. Тут виднілися і квіточки мати-й-мачухи, і невеликі зелені листки кульбаби, суничний лист. Збоку, акуратною жменькою лежали соснові бруньки. А посередині розмістилися декілька стеблів молодої кропиви, загорнуті у стару хусточку.
Щоранку Ява прокидалася з першими промінцями сонця. І тихо, навіть, не взуваючись, ішла до лісу збирати трави, а потім весь день допомагала батькові готувати з цих трав лікарське зілля.
Батько пишався нею. Вона єдина з усього роду перейняла, як і він, прабабусині навики. Вона розуміла, відчувала природу, так, як і він. Вже у п‟ять років вона легко могла розрізнити, навіть, найближчі трави-двійники.
Мати Яви не розуміла захоплення дочки і весь час намагалася перетягти доньку собі в помічниці. А помічниця б їй, дійсно, не завадила. Адже Любава була найкращою господаркою на селі. Тримала таке господарство, яке не в змозі була тримати жодна інша жінка. Та ще й як тримала. Коні завжди чисті та вичесані, у корів молоко жирне, кури великі, гарні. А картопля, яка ж була картопля! Величиною з капусту. І смородина була більша за і сусідську, і горіх щороку плоди давав. Неначе якесь чаклунство висіло над Любавиною хатою. Сусідки бувало стануть за парканом, поставлять відра з водою, дивляться на город та шепочуться, ніби не могла така картопля сама по собі вирости, і що точно якась нечисть втрутилась. А Любава на городі працює, побачить сусідок, розпрямиться в повний зріст, руки в боки, та як гаркне. Чого повитріщалися? Якби працювали, так, як вона, а не лясами точили, то і в них би така сама і картопля була, і коні, і кури…
А вже на ярмарку Любава була, як цариця. Все у неї було найкраще: огірки найпахучіші, помідори найчервоніші, м'ясо найсвіжіше. Верталася вона з повними сумками грошей. А сусідки товар свій назад везли і заздрісно поглядали на гордовиту Любаву.
Не любили Любаву жінки, хоча бувало й самі куплять її картоплі чи цибулі, наварять на вечерю. Їдять і дивуються. Як же так може бути? Здається, на сусідніх городах вирощують, а в Любави все ж смачніше. Відьма.
Явин батько був не таким. Його на селі любили. Не раз і людей він рятував від хвороб страшних, і порадою доброю завжди підтримував. А за трави свої ще й гроші брати не хотів. Стара Любава, як побачить, що грошей не бере, починає сварити: «Бери, як дають, бо позвикають!». А він візьме гроші, та ще й трави якої цілющої в добавку дасть. А Любава побачить і знову почне: «Геть і копійчини лишньої взяти не можеш. І курей, і свиней, і коней – всіх годувати треба. На що ж я господарство триматиму, якщо ще й тебе у себе на спині буду носити?». А він махне рукою: «Будуть ще гроші…». І дійсно, завжди у них гроші були.
Ява стала золотою серединою між батьками. Вона не була жадібною, як мати, але і за роботу свою ціну знала. Задивлялися на неї сільські хлопці. І багата, і вродлива, ще й роботяща. Бувало іде за водою через поле – то вони геть і косити перестають. Стануть, та очей не відводять. Стара Любава, як побачить, що заграють, то бігом Яву до хати кличе. «Не рівня вони тобі» - каже. – «Тобі графа треба, чи короля самого».
Може й треба. Та тільки де ж його взяти, того графа?
179
Ява підійшла до своєї хати. Біля порогу стояло відро, а біля нього маленька Марічка умивалася прохолодною водою.
- Василь ще спить? – спитала Ява, ставлячи на сходи корзину.
- Ні, - відповіла Марічка. – Пішов у сад з кистями та фарбою, розмальовувати горщики.
Ява посміхнулась. Вона зняла фартух і попрямувала до вишневого саду.
Василь сидів посеред саду і натхненно вимальовував на горщиках все, що бачив навколо – птахи, дерева, маленькі квіти, сонце. Дивно, та малювати - це єдине, що вдавалося Василеві. Він жив в цьому селі з зими. Його знайшли на озері. Взимку, він провалився там під лід. Та на щастя, його врятували селяни. З тих пір і почалося його життя. Що було до того – невідомо. Він, навіть, не зміг пригадати, як його звати, а ім‟я «Василь» дала йому Ява на честь сміливого хлопчини, який першим кинувся рятувати його безтямного з-під льоду. Треба буде познайомитись з тим сміливцем, щоб хоч подякувати йому.
Василь розумів, яким тягарем він був для цієї сім‟ї, яка його врятувала. Близько місяця він лежав безтямний, і лише серце юної красуні було небайдуже до нього. Вона поїла його цілющими травами. Та не лише їй був вдячний Василь за допомогу. Всі навколо піклувалися про нього. І поважний сільський ворожбит, який чаклував над своїми травами, і старий дядько Мирон, якому довелося переселитися до сараю, щоб звільнити хворому Василеві ліжко, і маленьке веселе циганча Марічка… Всі були до нього добрі, всі були щирі. Василь не знав, що було з ним раніше, але зараз він був щасливим. Він знайшов себе у малярстві – розмальовував глиняні горщики, малював на стінах хат, на парканах, і цим заробляв собі на життя. Селяни казали, що в нього справжній талант.
Емма з величезними букетами квітів зайшла в кабінет до мера.
- Народ вас любить, Еммо. З цим не посперечаєшся, - посміхнувся Фадєєв, розглядаючи квіти.
- Так, я така щаслива сьогодні! – погодилась Емма. - Так приємно визнавати, що твоя праця потрібна людям.
- Це ваше призначення! Ви щасливі, коли всі навколо вас щасливі.
Дівчина посміхнулась.
- Можна я у вас квіти поки поставлю?
- Так, беріть будь-яку вазу. Зараз скажу секретарю, нехай принесе води.
- Ні, ні, не треба. Сама впораюсь. Просто поставлю, поки без води.
Емма поставила квіти і сіла напроти мера.
- Отож, - почав мер. – Що сталося?
- Чому ви вирішили, що щось сталося?
- Ну не квіти ж ви мені прийшли показати і розповісти, яка ви щаслива…
- Від вас не приховаєш, - почервоніла Емма.
- Отож…
- Моя подруга, - невпевнено почала дівчина. – Вона мала їхати на конкурс краси, а потрапила у рабство
- Так…
- Міліція закинула цю справу, як безнадійну. Останній раз вона дзвонила з Арабських еміратів, а потім втекла. І з тих пір її ніхто не шукає.
- Хм…
Мер встав і підійшов до вікна.
- А як ця справа відноситься до наших з вами спільних справ?
- До справ із замком? Ніяк.
- Тоді чому ви вирішили, що можете просити у мене щось такого роду?
- Бо ви мер!
- Я мер не лише для вас, люба панно! – голосно засміявся Фадєєв. - А якщо кожна людина в цьому місті прибіжить до мене зі своїми проблемами, і почне
180
розповідати, що поганого сталося в її житті. Що я тоді робитиму, працюватиму на телефоні довіри?
Емма нічого не відповіла.
- Ви отримали перше в своєму житті підвищення і вже вирішили, що ви настільки впливова особа, що можете вирішувати справи такого рівня.
Емма опустила очі.
- Я просто хотіла допомогти своїй подрузі…
- Еммо, люба, кого ви хочете обдурити? Ви, навіть, не знаєте деталей даної історії. Останній раз вона дзвонила не з Об‟єднаних арабських еміратів, а з Саудівської Аравії, і як заявляє поліція, вона утекла, незаконно перетнувши кордон. Про це повідомляли у ранкових новинах. А ви, навіть, не в курсі… Не дуже б я хотів мати таку подругу, як ви.
Емма опустила голову.
- Я збрехала, - тихо відповіла вона. – Насправді, Ірина ніколи не була моєю подругою. Ми разом працювали в модельному агентстві. Але ніколи, навіть, не спілкувалися нормально. Ми завжди були головними конкурентками на всіх конкурсах. Вона була дуже гарна, надзвичайно вродлива, а мені завжди просто більше щастило. Тому ми ненавиділи одна одну.
Фадєєв повільно пройшовся вздовж кімнати, нахилився над квітами і вдихнув їх аромат.
Емма сиділа незворушно.
- Ясно, - нарешті промовив мер. – Я думаю, що і просите ви за неї не тому, що вона для вас важлива, а тому, що хочете показати всю свою впливовість тій людині, яка вас про це попросила.
Емма встала і підійшла до стійки з самоваром.
- Вам зробити чаю? – запитала вона мера.
- Кави, якщо не важко.
Емма почала готувати.
Мер відійшов від вікна і сів за свій стіл.
- Ваша кава, - промовила Емма і сіла навпроти.
- Смачно! – посміхнувся мер, зробивши перший ковток. – Я подумаю над тим, щоб найняти вас секретарем.
- Може, каву я вам зробила і смачну, але чай собі – просто жахливий. Тому від посади секретаря, мабуть, відмовлюсь.
- Та ну, це сорт чаю, сам по собі жахливий. Я теж його пити не можу.
- Чому ж не викинете?
- Тримаю для набридливих відвідувачів, таких, як ви, - пожартував мер.
- Насправді, не так все, - трохи подумавши, промовила Емма.
- Що саме?
- Справа не в тому, що я хочу перед кимось довести свою впливовість, - пояснила Емма. – Просто я вже подорослішала і зрозуміла, що модельний бізнес – це не моє. І в моїй душі вона вже перестала бути моєю конкуренткою. Я вже пробачила їй все те погане, що вона мені зробила. Хоча… думаю, що, навіть, якби я і не пробачила, моя совість, все одно, примусила б мене сюди прийти і просити.
- Я спробую щось зробити. Хоча не знаю, що з того вийде.
Ява повільно підійшла до Василя, який сидів на дерев‟яній коробці і вимальовував на горщику весну.
- Дуже гарно, - прошепотіла вона, намагаючись не порушити тонку майстерну роботу.
Василь відірвав очі від свого малюнку і поглянув на Яву.
- Ти сьогодні теж дуже гарна, - промовив Василь.
Ява посміхнулась.
- Для кого ти розмальовуєш горщик? – запитала Ява.
181
- Цей? – запитав Василь, показуючи на один, який підсихав на сонці. – Цей дала твоя мати. Сказала, все що я розмалюю, повезе цього року продавати на ярмарку.
Ява знову посміхнулася. Василь раптом посерйознішав.
- А чи можна малювати на горщику людину?
- Людину? – перепитала Ява. – Не знаю. Я ніколи не бачила горщика з людьми…
- І я… Теж не бачив.
- Думаю, можна. Але якщо він поб‟ється, то це, мабуть, буде погана прикмета. Особливо, для тієї людини, яку ти зобразиш…
- Я її не знаю, - сумно промовив Василь.
- Кого? – запитала Ява. – Кого ти хочеш зобразити?
- Я бачив її уві сні. У неї каштанове волосся. Зелені очі… Бліда, як сніг шкіра. А у волоссі заплуталися сніжинки…
- Мабуть, вона дуже гарна… Спробуй намалювати.
- Якби мені лише раз іще побачити цей сон…
- Можливо, ти знав цю людину колись у минулому.
- Я не знаю, - промовив Василь, ставлячи біля себе вже розмальований горщик. – Я нічого не пам‟ятаю. Але дуже хотів би згадати.
- Не сумуй, Василю, ти згадаєш. Те, що ти згадав чиєсь обличчя – це вже хороший знак. Це означає, що скоро пам'ять повернеться до тебе, і ти згадаєш повністю усе.. Хочеш, я спробую приготувати для тебе ліки з цілющої лапчатки, які допоможуть тоді згадати.
- Мені чомусь здається, що я ніколи вже нічого не згадаю, - сумно відповів Василь.
Була ніч. Емма і Ліна лежали в кімнаті.
- Треба зробити перестановку, - промовила Ліна
Емма мовчала..
- Спиш вже? – запитала Ліна.
- Ні, - відповіла Емма.
- Сьогодні так чудово було, люди, які нас люблять… Такі щасливі…
- А феєрверк був нормальний? Бо я ж його не бачила.
- Так, феєрверк був хороший. А ти куди поїхала?
- Треба було з мером поспілкуватися…
- Чесно, я б ніколи не подумала, що мене чекає така доля. Що я виходитиму на сцену і люди мені аплодуватимуть. І кричатимуть мені… А ще, може, любитимуть.
Емма посміхнулась.
- Котра година?
- О пів на другу.
- Пізно вже, треба спати.
- Так…
Минула приблизно година.
Ліна лежала в ліжку і думала про свого графа. Де ж його тіло? Його камінець… А ще про роман… Дивно так писати… Коли не знаєш, що далі… Коли думки приходять самі собою, нізвідки. Просто переписуєш їх зі своєї голови, а головне, точно знаєш, це все правда.
Подзвонив телефон. Ліна підняла голову і подивилася на сусіднє ліжко. Емма вже спала.
Ліна, не встаючи з ліжка, простягнула руку і підняла трубку.
- Алло, - пошепки промовила вона.
- Алло, Ліно, це Олена, не розбудила?
- Та ні, все нормально.
- Слухай, я тут ось про що подумала… Знаєш…
- Про що?
182
- Хоча знаєш, мабуть, даремно тебе розбудила. Все одно, треба в замок їхати. Завтра вранці давай зустрінемось в замку.
- Давай зараз! – прошепотіла Ліна.
- Зараз? Третя ночі, Ліно!
- Друга, а не третя. Давай! Бери таксі!
Таксі зупинилося біля воріт.
- Ви впевнені, що вам сюди, пані? Тут вже зачинено, - промовив водій.
- Так, мені сюди, - відповіла Олена.
- Вас чекати?
- Та ні, навряд, я вже сама якось виберусь. Решти не треба.
Олена вийшла з машини.
Біля воріт її вже чекала Ліна. Помітивши таксі, вона швидко попрямувала до дороги.
Олена пішла їй назустріч.
- Ну кажи, - навіть, не привітавшись, нетерпляче промовила Ліна.
- Дивись, - виймаючи зі своєї сумочки якісь малюнки. почала Олена. – Ось ці дві схеми. Я взяла їх з роботи Карли. Все, в принципі, схоже. Різниця лише в оцій кімнаті. І от що я подумала. В роботі Карли сказано, що підвалу під самим замком немає! Але, можливо, є підвал в тому місці, де має стояти кімната.
- Тобто, це підземельна кімната?
- Так! І саме тому вона позначена на карті, але ми її не бачимо.
- А як же в неї зайти? – здивовано запитала Ліна. – Якщо підвалу під замком немає, як зайти в ту підземельну кімнату? Де ж знайти в неї вхід?
- Знаєш, один мій хороший друг для того, щоб проникнути під будинок, години зо дві ліз по підземним трубам вздовж підземної річки.
- Оце так. Думаєш, вхід може бути десь зовсім в іншому місті?
- Так, кімната може знаходитись біля замку, в тому місті, де позначено на карті. А вхід в неї може бути якийсь потаємний. Може, десь у саду, або в тій алеї під якоюсь із плит. Важко буде зрозуміти.
- А ми зможемо розкопати її?
- В принципі, це можливо, - відповіла Олена. – Принаймні, якщо ми, навіть, не потрапимо всередину кімнати, ми зможемо натрапити на каміння, яким ця кімната укріплена. І тоді точно упевнимось, що вона там є.
- Тоді треба швидше почати копати! Пішли.
Ліна і Олена побігли вздовж замку до його задньої стіни.
- Ось тут треба копати! – крикнула графиня. – Зачекай, я взяла ліхтарик.
- У тебе є тут лопати? – запитала Олена.
- Так! Лопати… Лопати… Де ж вони можуть бути. Зачекай, Емма знає! Зараз я їй подзвоню. Он таксофон! У тебе є монети?
- У мене жетони, - відповіла Олена.
Ліна вихопила з рук Олени жетон і побігла до таксофону.
Олена стала на місце, де мала бути кімната і закрила очі. За хвилину, не відкриваючи очей, вона ступила два кроки назад.
- Ліно! – крикнула Олена.
- Так, я дзвоню, - крикнула Ліна з телефонної будки.
- Не дзвони…
- Чому?
- Клади трубку, не буди її.
Ліна поклала трубку і, нічого не розуміючи, підійшла до Олени.
- Що сталося?
- Там нічого немає, - сумно промовила вона. – Це лише гіпотеза і, нажаль, нічим не підтверджена.
- Звідки ти знаєш? Треба розкопати!
- Ні, там нічого немає. Якби там було хоч щось, я б це відчула.
183
- Я нічого не розумію.
- Повір мені, Ліно. Кімнати там немає…
Василь сидів посеред саду і вимальовував саморобним пензлем на плоскій дерев‟яній дошці.
Навколо нього бігала Марічка і щось наспівувала.
До Василя підійшла Ява.
- Вже мусимо обідати, - промовила вона.
Василь не відривався від роботи.
Ява зайшла ззаду, намагаючись побачити намальоване.
- У мене нічого не виходить, - сумно промовив він.
Ява поклала йому руку на плече і жалібно подивилася на нього.
- Я, ніби усе пам‟ятаю, а потім знову чомусь забуваю.
- Пам'ять вертається не одразу, на все свій час, - втішаючи, промовила дівчина.
- На все свій час, - безнадійно повторив Василь. – Мені сьогодні знову наснився той сон… Я іду… Чи їду… Я не знаю. Я в лісі. А вона іде назустріч і посміхається. І я так виразно бачив ті зелені очі, і обличчя, як сніг, і вуста… І сніжинки, які заплуталися в волоссі. І виблискували на сонці. А коли прокинувся – знову усе забув.
- Василю, - жалібно промовила Ява. – Не переживай. На. Випий трави.
Василь узяв в руки глечик з лікувальною травою і натхненно почав пити.
Ява лише сумно гладила його по плечу.
Чи згадає він хоч що-небудь колись. Чи вже ні…
- Знаєш, раптом промовила дівчина. – Завтра вранці я піду до лісу і назбираю такої трави, що ти обов‟язково все згадаєш. Я приготую її за іншим рецептом. Не за тим, що батько мене вчив, а за тим, що прабабуся моя колись навчала.
- Як же я хочу спати, - зітхаючи над своїми записами, промовила Ліна.
Емма посміхнулась.
- Воно і не дивно! Півночі блукати навколо замку.
- Ой, Еммо, якби ж ти знала, як же я хочу розгадати таємницю графа. Я і так ночами не сплю, і думаю, чому він зрадив, чого розлюбив свою дружину. І нарешті, де той камінець? Здається, що жити почну лише тоді, коли його отримаю.
- А мені, якщо чесно, байдуже, - промовила Емма. – Я змінилася, дуже-дуже змінилася. І мене камінець цікавить найменше. Головне, щоб діти розвивалися в правильному напрямку, щоб любили рідний край. Розумієш?
- Розумію… Тепер розумію, чому не ти, а я стала графинею.
Емма нічого не відповіла.
- Як же я хочу спати, - знову зітхнула Ліна.
- А я, як тільки в свій кабінет захожу, одразу хочу працювати! І куди той сон дівається…
В кабінет зайшла секретар.
- Еммо, до вас Марта.
- Дякую, Вандо. Нехай проходить.
- Що вона від тебе хоче? – запитала Ліна.
- Та це все через Ірину. Пам‟ятаєш, яку хитрістю вивезли в Арабські емірати.
- Так. Пам‟ятаю.
В кабінет зайшла Марта.
- Добрий день, графине, Еммо.
- Називай мене Ліна.
- Добре.
- Сідай, Марто, - промовила Емма.
- Дякую, що посприяла. Справа трохи зрушилась. Принаймні, сьогодні мені дзвонив якийсь слідчий, ставив якісь питання.
184
- Які?
- Не пам‟ятаю, нічого не пам‟ятаю. Просто так переживала, що все забула.
- Це нормально. Мені вчора повідомили, що Ірина вже не в Арабський еміратах, що вона перетнула кордон з Саудівською Аравією.
- Так, це вже десь тиждень назад було. Вона дзвонила з Саудівської Аравії мені. Але потім десь зникла. І місцева поліція припускає, що її вбили під час місцевих заворушень.
- Це страшно.
- Так пишуть газети. У мене іншого джерела інформації, нажаль, немає, - промовила Марта.
- Вона була надто вродлива, щоб її вбили, - промовила Емма. - Я думаю, на неї обов‟язково звернув би увагу якийсь чоловік. Не важливо, з якими намірами. Я думаю, що знайшовся б хтось, щоб захистити її.
- Я теж на це сподіваюсь, - промовила Марта. – Лише цим і живу. Може, вона вже зустріла когось там, і щаслива.
- Ага, дуже щаслива, - прошепотіла Ліна. – П‟ятою чи шостою дружиною…
- Хай краще п‟ятою чи шостою, але хоча б живою.
Під блакитним небом розкинувся мальовничий вишневий сад. Він пишно вдихав чисте повітря і віяв навколо своїм ароматом. Зелена трава шаруділа від вітру, десь далі було чути дзюрчання води, спів пташок.
Посеред саду на самісінькій траві лежала Ява і плела вінок з гнучких маленьких гілочок, прикрашаючи їх зеленим листям.
- На Пасху заколемо кабанчика, - радісно промовила Ява. – Накоптимо сала. Засолимо м'ясо. Буде і до свят, і до вечорниць. Напечемо хліба, пасок, підемо до церкви.
- Ще трохи і завершиться піст, - промовив Василь, подаючи Яві зібрані гілочки.
- Я вже дочекатися не можу. Мати вишила тобі сорочку, мусиш вдягти її на свята.
- Одягну, обов‟язково, - промовив Василь.
- А ще на ярмарок поїдемо. Батько хоче коней купити. Мати подушок. Глечики твої продаватимемо. Кажуть, навіть, пан міський приїде на глечики твої дивитися.
Василь посміхнувся.
- Домалював свою картину?
- Ще ні, - відповів хлопець.
- Ніяк не можеш згадати те обличчя?
- Ніяк… Але точно знаю, вона в душі у мене, в серці. Може, я любив її колись. Може, й зараз люблю…
Ява сумно зітхнула.
- Що я можу віддати за те, щоб її побачити… Хоч раз. Торкнутися волосся…
Десь недалеко почулося шарудіння. Ява припідняла голову і побачила, як бігла до них маленька Марічка. Чорні очі виблискували, неначе були зроблені з самого золота. Темне волосся було неохайно заплетене в дві довгі косички. Старе, але чисте плаття було набагато більше, ніж сама Марічка, і від того дівчинка здавалася ще більш кумедною.
- Марічко, хіба моя мати не казала тобі не гратися в саду самій?
- Казала, - задихано відповіла Марічка. – Але ж я не сама.
Вона підбігла до Яви і впала біля неї на траву.
Ява опустила голову і закрила очі.
Марічка взяла Яву за руку і повернула до себе долонею.
- Хочеш, я поворожу тобі, як мене мати вчили? – запитала Марічка.
Василь піднявся і уважно подивився на циганча.
- А ти вмієш ворожити? – запитав він.
- Вмію, - впевнено відповіла Марічка. – Мене мати навчили.
- Кого ти слухаєш? – розсміялася Ява. – Вона і матері то не пам‟ятає, бо мала була.
185
- Пам‟ятаю, - ображено відповіла дівчина.
- Добре, ворожи, - жартуючи, продовжила Ява. – Тільки добре ворожи. Як погане щось наворожиш – то скажу батькові, щоб видав тебе заміж за сина коваля – ледачого Панаса. Ще й без приданого.
- Не хочу я заміж за Панаса. Не люблю його.
Ява голосно засміялася, підморгуючи Василеві.
Маленька Марічка довго вдивлялася в долоню Яви, а та продовжувала посміхалася.
- Це твоя лінія життя, - промовила дівчинка. – Ой, ні… Не ця. Ось ця…
Василь та Ява засміялися.
- Може, ця, - розгублено тикнула пальцем Марічка.
- То яка?
Дівчинка сумно дивилася у долоню.
- Я знала! – голосно промовила вона. – Тільки я забула.
- Дивіться, он баба Варвара іде. Давайте зробимо вигляд, що не бачимо її, - різко промовила Ява.
- Чого? – відвертаючись від старезної баби, запитав Василь.
- Вона - відьма! – голосно крикнула Марічка.
- Марічко, чого горланиш? – схопивши дівчинку за руку, прошипіла Ява. – Швидше сядь, бо прокляне тебе та баба.
- Так повільно іде. Може, їй допомогти корзину нести? - запропонував Василь.
- Ні, що ти, - злякано заперечила Ява. – Мій батько казав до неї не торкатися, навіть. Вона – не чиста сила. Кажуть, хто до неї торкнеться – той помре від язв та бородавок.
- Фу-у, - зажмурила очі Марічка. – Бачите, сюди іде.
- Може, їй все ж допомогти? - зніяковіло повторив Василь. – Їй же важко.
- То хай би не йшла в наше село. В своє нехай вертається, - жорстко промовила Ява. – Марічко, швидше роби вигляд, що ворожиш мені. Може, вона побачить, що ми зайняті, і не підійде.
Марічка швидко сіла навпроти своєї пані і схопивши її за руку, почала водити по долоні пальцем і голосно щось промовляти:
- Так, у тебе станеться щось неочікуване! – промовила Марічка так голосно, щоб чути було і старезній бабці. – Тебе чекає подорож… Дуже довга подорож…
Тим часом бабка підійшла до них і зупинилася, ледь втримуючи важку корзину на плечах.
- Ще тебе чекає…. Тебе чекає, - не могла придумати Марічка. – Якесь свято…
- Може, Пасха? – підіграв Василь.
- А й справді, скоро Пасха! – голосно викрикнула Ява.
- Доброго здоров‟я, - встрівши в розмову, промовила баба Варя.
- Доброго, - промовив Василь.
Він одразу вскочив і, підбігши до бабусі, допоміг поставити їй важку корзину на землю.
- Іди собі, бабцю, - промовила Ява, намагаючись не дивитися Варварі в очі. – Не зачіпай нас.
- У тебе буде свято! – знервовано повторювала Марічка, вхопившись від страху в Явину руку.
- Свято? – промимрила баба. – Не те ти ворожиш, дівчино! А от я можу долю тобі твою розповісти.
- Іди собі, бабо, - промовила Ява. – Не хочу нічого чути від тебе.
- А чому ж? Мені і рука твоя не потрібна. Я і так все знаю.
Ява піднялася з трави і, щосили тримаючи маленьку Марічку, відійшла від бабці на кілька кроків.
- Ходімо, Василю. Нам час до хати. А ти іди, бабо, не зачіпай нас.
- Буде в тебе весілля, - крикнула бабця услід. – Дуже скоро!.
186
- Брешеш ти все, бабо. Яке ж весілля? Хто ж у піст свататиметься? – іронічно запитала Ява і потягнула Марічку за собою.
Ліна сиділа на дивані і натхненно жувала ковпачок ручки, заглибившись у свою писанину.
- Ліно! – голосно крикнула Емма. – Викинь, нарешті, з рота ковпачок. Коли ти попрощаєшся з цією дурною звичкою?
Ліна посміхнулась.
- У мене по-іншому не думається.
- Ага, звичайно, - засміялась Емма. – Не думається.
- Ну, може, думається, але дуже-дуже повільно.
- А з ковпачком в роті набагато швидше і продуктивніше.
Емма поставила на стіл піднос з чаєм і сіла біля Ліни на диван.
- Над чим працюєш?
- Я пишу про графа… Все ще про свого графа…
- Можна? – простягнувши руку до паперів, запитала Емма.
- Ні, ні! Ні в я кому разі. Це погана прикмета, коли хтось читає роман до його закінчення.
- Це буде роман? Історичний?
- Ні, історії буде мало. В основному кохання…
- Кохання? – здивувалася Емма. – Нічого собі.
- Так… Я, здається, сама вже закохалася по вуха в свого графа. Я намагаюсь виправдати його. Насправді, не всі чоловіки такі брехуни і лицеміри. Це просто ми їх бачимо такими через свої чорні окуляри. Я думаю є погані люди, а є хороші, і це не залежить від статі. Є зрадники, а є вірні своєму коханню. І ніякого відношення до того, чоловік ти чи жінка – це немає.
- Може й так…
- Я все думаю про Ганну і її чоловіка. Знаєш, вони правильно зробили, що пішли від нас, навіть, якщо і назавжди. Вони мають бути разом, жити разом і слухати лише одне одного. І більше нікого. Ми своїм світоглядом лише все паскудимо. Ми не вміємо прощати і забувати. Все, що трапилось з нами поганого – лишається в нас самих, бо ми самі його не хочемо відпустити. Ми тримаємо погані спогади у собі, бо нам подобається бути ображеними, бути жертвами. Розумієш…
Ліна притихла.
Емма мовчки пила чай, вдумуючись у слова подруги.
- Знаєш, - промовила раптом вона. – а може, це через те, що в житті нічого хорошого не відбувається, і просто немає чим замінити погані спогади.
- Думаю, це лише виправдання… Еммо, глянь хоча б на себе. Всі чоловіки в світі прирівнялися у тебе до єдиного в світі хлопця, який тебе зрадив.
- Просто він дуже гарно зрадив, - сумно посміхнулась Емма.
- Ти думаєш про цю зраду, дивлячись на будь-якого чоловіка, незалежно від того, твій це чоловік чи чоловік твоєї подруги. Ти не віриш у кохання. Думаєш, що на всіх чекає зрада? Може, тобі цього просто хочеться. Щоб всі розчарувалися, так само, як і ти. Щоб не одній тобі було боляче.
Емма мовчала.
- Ти вродлива, розумна, дуже енергійна, публічна. Але у тебе немає, навіть, натяку на щастя. Чому ти не хочеш дати чоловікам шанс виправдати себе, довести, що вони здатні на інше. Ти не приречена бути сама. З тобою має хтось бути поруч.
Емма посміхнулась.
- Мені здається, я знаю, на кого ти натякаєш!
- Ні на кого не натякаю, Еммо, просто говорю.
- Говориш про Остапа, - продовжувала Емма. – Я ж тебе добре знаю.
- Хай, навіть, і про Остапа. Мені здається, він з тобою щирий…
187
Емма і Ліна замовчали. Ліна сумно подивилася у листки свого роману. Він здавався їй простим і бездумним. Просто примітивним. В ньому не було нічого, ні пристрасті, ні чогось особливого. Просто якась історія, яка прийшла на розум, і яку треба було будь-що записати. Тільки не зрозуміло навіщо. Може, щоб виправдати графа…
- Остап, - тихо прошепотіла Емма, задумливо дивлячись у стелю.
Ліна відірвалась від своїх думок.
- Остап… Я знаю, що подобаюсь йому. Та він для мене лише друг. В якийсь момент, може, він і подобався мені. Та я сама себе примусила поховати ці думки.
- Чому?
- Остап не готовий жертвувати чимось заради кохання. Він буде просто любити… Як усі. А мені так непотрібно. Я хочу більше. Хочу, щоб обожнював мене, щоб просто жити без мене не міг. Щоб дарував діаманти, кидав троянди до ніг. Може, тоді я зможу повірити в кохання знову.
- Тобі вже один кидав до ніг троянди, - іронічно засміялась Ліна.
- Я знаю, - відповіла Емма. - Але я буду щаслива лише з таким чоловіком.
- Тоді ти, взагалі, ніколи не будеш щаслива, - промовила Ліна.
- Буду. Нонна казала, що буду. Пам‟ятаєш?
- Так.
- Вона сказала, щоб я принесла їй сережку, і вона скаже, коли саме я буду щаслива. А ще скаже, що саме я маю втратити, щоб стати щасливою…
- Я пам‟ятаю, - промовила Ліна. – Цікаво, що це? До речі, коли повернеться Влад? Ця сережка ще ж досі у нього?
- Так, у нього. Мабуть, повернувся вже. Треба зателефонувати.
- «Завацького Михайла Андрійовича було призначено ректором Університету археології та історії», - читав з гордістю батько Остапа, - «та нагороджено орденом університету за особливі досягнення у розвитку та піднятті іміджу університету». Ось так твій батько працює.
- Молодець, тату! – промовив Остап. – Вітаю!
- Сподіваюся, ти підеш по моїм стопам.
- Я вже іду по твоїм стопам, - посміхнувся Остап. – Як би я не пручався, ти свого домігся. Я сиджу, досліджую замок, працюю в найбільшій і найуспішнішій археологічній групі.
- До речі, до тебе позавчора заходила дівчина… Олена, - промовив тато. – Вона взяла роботу Карли. Сказала, що ти дозволив.
- Так, я дозволив. Я знаю, що вона заходила.
- Здається, вона вчилась в нашому університеті, з тобою в групі. Вона - подруга Карли?
- Та ні… Скоріш, моя подруга. Вона дружила з Назаром Коваленко, який в шпиталі загинув…
- А-а-а… Я вже згадав. Я читав її роботу, - промовив батько. – Просто не знав, що це вона. Це найкраща робота в університеті за всі часи…
- Ой тату, тату, міг би при мені цього не говорити, - жартуючи, промовив Остап. – Я, між іншим, теж писав роботу. До того ж, я ще й твій син.
- Ваша робота теж хороша, - засміявся батько. – Але робота Олени – найкраща. У неї такі думки, у неї таке бачення всього. Оці дрібниці, які вона помічає…
- Не сумніваюся, - заздрісно зітхнувши, промовив Остап.
- А вона не хоче до вас с археологічну групу?
- Та ну… Я думаю, вона зі своїм розумом та знаннями з нами працювати не буде. Здається, вона писала якусь серйозну роботу по археології на німецькій мові. Мабуть, збирається за кордон. В такому маленькому місті такому великому потенціалу робити нічого.
- Це точно…
188
- Але це було на четвертому курсі, - поправив сам себе Остап. – Зараз я не знаю, чи вона її пише. Після смерті Назара, здається, наша Карпова закинула все.
- Мабуть, любила його, - подумав тато.
- Не знаю… Судячи з її характеру, вона, взагалі, нікого не любила… Я знаю її давно. Вона, знаєш, така жадібна. Ніколи, навіть, олівця не позичить. Навіть, гумки… Ні друзів, ні подруг… Лише навчання, навчання, навчання… Хоча, може, зараз вона змінилася. Бо останнім часом вона зациклилась на своєму шпиталі, на похованні тих людей… Тіні, магія, потойбічне життя…
- А як ідуть справи з шпиталем? Скільки ви вже назбирали?
- Мало, дуже мало, - відповів Остап. – Тисяч тридцять. Зважаючи на те, що двадцять тисяч виділив наш університет. Це дуже мало. Цього не вистачає. Емма сподівалася зачепити своїми палкими промовами мера. Та де там? Він стоїть на своєму: немає грошей, не затверджений бюджет…
- А скільки ще грошей треба?
- Тисяч п‟ятдесят мінімум.
- Я спробую щось зробити, - промовив батько.
- Думаєш, університет виділить ще п‟ятдесят тисяч? Дуже сумніваюся…
- Ну… Ректор я чи не ректор, - посміхнувся батько.
Олена сиділа за столом і розглядала висновки експертів та роботу Карли.
- Карла, Карла… Яка ж ти, насправді, далека від археології та від істини загалом.
В кімнату зайшла Ліна.
- Дивись, що я ще принесла, - промовила Ліна. – Це мені Остап передав. Це копії знайдених листків в замку, які не увійшли до роботи.
- Чому вони не увійшли? - поправляючи окуляри, запитала Олена.
- Карла вирішила, що вони не мають ніякої цінності.
Олена посміхнулась.
- Судячи з роботи Карли, у мене складається враження, що вона, взагалі, замок в очі не бачила. Її писанина, взагалі, ні на чому не базується. Якісь дати, вигадки. Де експертизи? Де розрахунки?
- Я нічого в цьому не розумію, тому нічим не можу допомогти… Хіба що, можемо подзвонити їй.
- Можемо, - засміялася Олена. - Щоб повідомити, що свій диплом вона точно отримала через те, що захищала роботу разом із сином декана.
- Що, все настільки погано? – посміхнулась Ліна.
- Ця робота тільки плутає мене. Навіщо Остап, взагалі, її викупив? Вона не має ніякої цінності. Ця магістерська тупа, як і сама Карла. Тепер у мене виникає таке враження, що в нашому університеті ці роботи просто ніхто не читає. У неї такі грубі помилки, які так істотно впливають на хід досліджень.
- Тобі від цього гірше?
- Гірше, - впевнено відповіла Карпова. - Бо я сподівалася, що моя робота найкраща, бо її хтось читав. А не тому, що я - просто найкраща студентка.
Ліна засміялася.
- Я серйозно, - продовжила Олена. – Скажи Остапові, нехай верне їй цю роботу, усі авторські права. Бо тепер за ці нісенітниці несе відповідальність саме він.
- Добре, скажу, - продовжувала сміятись Ліна.
Вона підійшла до столу Олени і подивилася на намальовані від руки схеми та записи.
- А це що? – запитала вона.
- Це мої гіпотези… Щодо місцезнаходження кімнати.
- Поясни…
- Це лише припущення… Вони майже ні на чому не базуються.
- Ну ти розкажи, може, я щось зрозумію. Зможу використати в своєму романі.
- Дивись, - взявши свої малюнки, промовила Олена. – Граф Ризький побудував цей замок таким. В якомусь місці він зробив підземну кімнату і якимось чином створив
189
для неї потаємний вхід. Після того, як граф Полонезький відвоював замок, він вирішив збільшити його. Припустимо, він вирішив добудувати його з двох боків. Одну стіну вздовж саду на тридцять метрів, а стіну вздовж вулиці на двадцять. Цю схему він вирішив зобразити на одній із стін замку. Але в ті роки ще не було таких потужних машин, які могли впоратись з будь яким типом порід. Припустимо, що під час добудовування вони натрапили на якусь тверду породу, наприклад, дресва, чи просто якісь уламки гірських порід. Це не дало можливості будувати вздовж саду тридцять метрів. Тому вони побудували з південної сторони стільки, скільки це було можливо, наприклад двадцять метрів, а вздовж вулиці – тридцять.
- Тобто, ти хочеш сказати, що схему треба перевернути на дев‟яносто градусів і шукати кімнату з цієї сторони?
- Ні, - заперечила Олена. – В тому то і справа. Вона може бути під землею з будь-якого боку, бо ми не знаємо напевно, де саме, і з яких причин добудовувався замок. Одне можу сказати, він добудовувався з усіх сторін, судячи з віку каменя.
- А якщо ти спробуєш обійти замок з усіх боків і знову відчути, чи є там підвал, чи ні…
- А якщо я помилюся… Ні! Треба, напевне. з‟ясувати з якого боку неправильно розрахували розміри і чому. І там шукати кімнату.
- Еммо, тобі ще кави? – запитав Влад.
- Давай. Тільки з молоком…
- Офіціанте, можна дві кави з молоком! – промовив Влад, кусаючи останній шматок сандвіча.
Емма дивилася у вікно.
- Ну все, сандвіч я доїв. Можна сказати, пообідав.
- Зараз знову біжиш в агентство? – запитала Емма.
- Так, сьогодні зйомка… Ввечері концерт. Напружений графік. Тільки знімати нема кого.
Емма посміхнулась.
- Агентство носить назву «Емілія». Якийсь час хтось кричав, що треба перейменувати його «Ірина» на честь найбільш титулованої моделі нашого міста. А насправді… ні Емілія, ні Ірина там більше не працюють. Навіть, Марта пішла.
- Це не дивно, - покачала головою Емма.
- Зараз, взагалі, там твориться бозна що. Якщо раніше агентство несло красу, то зараз лише пошлість та вульгарність. Не залишилось красивих дівчат, всі стали «сексапільні» та «сексуальні». Раніше демонстрували свою грацію та осанку, а зараз… Сама розумієш що.
- Я зараз така далека від цього модельного бізнесу, - знизала плечима Емма. - Для мене він такий примітивний, такий безтурботний.
Влад засміявся і продовжив:
- Розумію. Просто ці всі дівчата… Мені, навіть, і поговорити нема з ким.
- А що там Клава?
- Клава? Ще та зірка… Останнім часом вона якось розповніла. А зараз, взагалі, не ходить на заняття. Може, вагітна.
- Від Руслана?
- Від Руслана? – засміявся Влад. – Та у неї цих Русланів мільйон. Кожний день новий «Руслан» на новій машині. Мені здається, вона своїх хлопців розрізняє за марками машин. Мабуть, і імен не пам‟ятає.
- Вона може, - посміхнулась Емма.
- Ну добре, вже о пів на третю, а мені ще камери налаштувати. Тримай свою сережку, - вийнявши з кишені пакетик, промовив Влад. – Допивай каву, я розплачуся на касі. Бувай.
- Бувай.
190
Емма взяла в руки маленький фольговий пакетик і відкрила його. Всередині лежала сережка. Найкраща в світі сережка, яку вона лише бачила. Цей камінь, величиною з великий палець, очищене золото… А ще від неї віяло старовиною. Може, її носила графиня, чи королева. Гарно було б подарувати такі сережки Ліні. Вона ж графиня. Їй би вони якраз підійшли. Може, це надихнуло б її на продовження роману про графа і камінець. А може, взагалі, вона, нарешті, б забула про свою легенду, викинула б з голови той камінець і почала жити далі.
Граф сидів у саду і малював великим саморобним пензлем по дерев‟яній дошці. Віяв свіжий вітер і доносив звідкись ледь чутний аромат квітів.
Василь майстерно водив по дошці, вимальовуючи очі дівчини. Колір змазався і очі вийшли чомусь зовсім не зелені… Навпаки, при цьому освітленні вони здавалися блакитними-блакитними, такими, як небо. Та й волосся, було якесь не каштанове, а світліше. Трохи світліше… А може, взагалі, світле.
Чомусь не була ця дівчина схожа на незнайомку зі сну, вона була схожа на… Яву.
Граф зітхнув.
Чи варто мріяти про того, кого, можливо, взагалі, не існує? Чи треба шукати, малювати її, плекати у своєму серці, якщо поруч справжнє диво – добра, щира, вродлива. До того ж, ще й ворожка наворожила, що вони одружаться. Мабуть, це знак.
Тоді чого він чекає? Чому не робить так, як написано на долі?
Граф зірвався з місця і швидко попрямував до хати. Аж раптом, згадав, що зараз піст. Не можна одружуватись в піст. Граф зупинився. Всі ці традиції були такі далекі від нього, ці свята… Здавалося, що раніше він жив зовсім в іншому ритмі. Лише б знати в якому.
Він розвернувся і пішов назад до картини. Ще раз подивився на неї і посміхнувся. Навіть, здалеку було зрозуміло, що на портреті він зобразив Яву.
Василь ступив кілька кроків назад. Портрет був неперевершений. Це було найкраще, що коли-небудь він малював.
- Цей горщик подарую їй на весілля, - прошепотів сам до себе граф.
Була ніч. Було дуже прохолодно, але не зважаючи на це, небо було безхмарне та зоряне. Вітру не було. Ліна стояла на балконі закутана у ковдру і дивилася на зірки.
- Чого ти не спиш? – підійшовши ззаду, запитала Емма.
Ліна здригнулася.
- Та… Чогось не спиться… Думки різні лізуть в голову, - відповіла вона.
- Про графа?
- Так. Про кімнату… Про камінець. Чи існує все це, взагалі.
- Мені здається, це вигадка. Хоча, насправді, я дуже хочу, щоб я помилялася.
- Я вірю, - промовила Ліна, - що ця кімната є. Так сильно вірю.
- Я знаю…
- Якийсь час мені здавалося, що я щаслива. Я багато досягла. В моєму житті відбулися такі події, про які я і мріяти не могла. Але я знаю, що поки не знайду той камінець – не зможу до кінця оцінити своє щастя. Буду щаслива лише тоді, коли носитиму його на шиї.
- Здається, ти обіцяла його Нонні.
- Я пам‟ятаю, - впевнено відповіла Ліна. – Я віддам… Я ж пообіцяла. Я не порушу обіцянки. Просто я хочу спочатку торкнутися на нього, подивитися. А вже тоді… Ти, здається, теж їй дещо обіцяла?
- Так. Я віддам. Мабуть, завтра.
- Ти вже забрала сережку у Влада?
- Так. Сьогодні зустрічалася з ним.
- Дай мені подивитися, - попросила Ліна.
Емма засунула руку в кишеню халату, вийняла пакетик і віддала Ліні.
191
- Яка краса! – вражено прошепотіла Ліна. – Це просто неймовірно! Це ж тобі Руслан подарував?
- Так.
- А де він їх купив? Я теж такі хочу. Вони якісь такі… Саме такі, які повинна носити графиня.
- Я бачила їх лише раз. Ми приїхали в одну маленьку церкву-музей на заході, і я побачила їх там. Коли я запитала, скільки вони коштують, мені сказали, що вони не продаються. Але Руслан, напевне, зумів з ними домовитись і зробив мені сюрприз…
- Зараз я її надіну.
Ліна вийняла з вуха маленьку сережку і вставила величезну антикварну прикрасу.
- Як я? – запитала Ліна, повертаючись до Емми лівим вухом.
- Як графиня, - посміхнулась Емма.
- Коли ти будеш віддавати її?
- Завтра. Думаю, завтра. Хоча, ні. Завтра мене викликають в міліцію, тому, мабуть, не встигну.
- Можна я поношу її, поки ти не віддаси.
- Добре, носи.
Було близько шостої години ранку. Було дуже прохолодно. Сонце, ще не остаточно піднявшись на небосхил, вже встигло сховатися за широкими сірими хмарами. Небо були низько, наче хотіло задавити всіх своєю величезною сірою тінню. Легкий, але прохолодний вітер злегка колихав хмари, а вони лише бездумно і пасивно підкорялися його витівкам, розгойдуючись у прохолодному повітряному океані.
До замку під‟їхала машина. З неї вийшла Олена і попрямувала до групи людей, яка вже зібралася біля замку, не зважаючи на такий ранній час.
- Увага, - голосно промовив Остап. – Це Олена Карпова.
- Дуже приємно, я – Рената Микитівна, керівник археологічної групи.
- Дуже приємно.
- Це Яна, - промовив Остап. – Це Пилип, це Денис, це…
- Ні, ні, Остапе, - перебила Олена. – Не так швидко. Я ж не комп‟ютер, і, якщо чесно, то запам‟ятала лише Ренату Микитівну.
- Ну нічого, - посміхнулась Рената. – Це не проблема. Під час роботи познайомимось.
Олена нічого не відповіла.
- Ну що ж, приступаємо! – командно мовив Остап. – Олено, показуй, що у тебе є.
Олена уважно подивилася на всіх. Кожному в очі. Здавалося, що вона - вчителька і шукає серед цієї групи талановитих учнів.
Нарешті, вона відірвалась від своїх роздумів і почала розкручувати великий плакат.
- Я малювала його всю ніч, - промовила вона.
- Де ми його розкладемо? - запитав Борис.
- Давайте просто на землі. Земля ж суха, - запропонувала Валерія.
Всі разом розгорнули плакат на землі і обступили його з усіх сторін.
- Дивіться уважно, - промовила Олена. - Це вся інформація, яку я змогла зібрати.
- Здається, ось тут не правильно, - тикнувши пальцем в ліву частину замку, промовила Яна.
- Ні, тут все правильно. На цьому плакаті немає помилок, - заперечила Олена.
- Так упевнена? – засміявся Остап.
- Упевнена, - відповіла Олена. – Я не помиляюсь, любий друже.
- Дайте я гляну, я досліджував цю частину ще з четвертою групою, - промовив Андрій. - Та-а-ак… Денисе, відійди трохи.
Андрій став навколішки і почав уважно розглядати намальовану схему. Олена лише скептично посміхалась.
- Здається, все правильно, - промовив Андрій.
192
- Ну-у-у, - посміхнулась Олена. – Якщо більше ніхто не сумнівається в моїх здібностях малювати схеми, то я буду дуже вдячна усім, якщо ми все ж почнемо роботу.
Всі замовчали.
- Хто досліджував землю навколо замку?
- Пилип, Валерія і… хтось іще. Не пам‟ятаю, - відповіла Рената.
- Ще я, - промовив Ігнат.
- Мені потрібно знати все про ґрунт навколо замку. Я хочу, щоб зараз ви розділились на групи по… три чоловіки. І вибрали ділянки навколо замку. Потрібно взяти проби ґрунтів, чим глибше, тим краще. Хочу знати все. Яка земля? Який ґрунт? Яка товщина шару. Записуйте усе і від кожної групи в кінці дня чекаю мінімум по десять пакетиків з пробами землі. І не забувайте на кожному пакетику зробити напис, в якій частині замку було відібрано цю землю.
- Як позначати частини замку?
- Дивимося на мою схему замку. Весь замок у мене умовно поділений на частини, які позначені цифрами. Кожна частина поділена на мінімум п‟ять секторів, які позначені буквами. Якщо проби ґрунту будуть надто різні в одному секторі, можна розділити його ще на дрібніші підсектори і якось їх позначити. Ці позначення нанести на мою карту. Все ясно?
- Та-а-ак!
- Це добре. Діліться на групи. Вибирайте сектори. Пилип і Валерія будуть працювати зі мною.
Валерія радісно підбігла до Олени. Всі заздрісно дивилися на неї. Нічого собі. Вона працюватиме з самою Карповою.
- Де ти від мене цей скарб ховав? – запитала Рената Остапа.
- Ага, - посміхнувся Остап. – Вона ще той фрукт. Скоро і вами почне керувати. І, навіть, не думайте дати їй якусь пораду, бо вам же гірше.
Рената засміялась.
- Остапе, тобі роботи не знайшлося? – серйозно запитала Олена. – Я скажу директору музею, щоб вона тебе оштрафувала за те, що ти байдикуєш.
Всі засміялися.
- Оце так! – з посмішкою промовила Рената.
- Директор музею – моя улюблена подружка Еммочка. Вона мене не оштрафує! – весело заперечив Остап.
- Вона не оштрафує - тоді я звільню!
- Ну добре, добре, іду працювати, - понуро промовив Остап. – Бачите, Ренато, як буває. Пригрів змію на серці!
- Остапе, я ще досі тут і досі все чую, - промовила Олена.
Всі сміялися.
Остап понуро поплентався слідом за групою археологів.
- А що ми будемо робити? – запитала Валерія.
- Ми підемо в замок. У нас там важливіша робота. Будемо шукати вхід у кімнату.
- Вибачте. Мене викликали сьогодні у відділок, - промовила Емма якомусь міліціонеру, що проходив повз неї.
- Я знаю. Чекайте поки що тут. Вас покличуть.
- Я вже з-пів години чекаю, - буркнула під ніс Емма та все ж сіла на своє місце і продовжила вивчати фото під написом «Їх розшукує міліція».
- Привіт, сонце! – підбігши до Емми, промовив Влад. – Як ти?
- Владе! Яка радість. Хоч одне знайоме обличчя! Я вже тут цілу годину сиджу і на мене уваги ніхто не звертає.
- Які негідники! – засміявся Влад. – Могли б, хоча б, автографа взяти. А ти тут чого?
- Мене викликали. Сказали, у зв‟язку зі справою про Ірину.
- А-а-а, ну мене теж. Я думав, що спізнився.
193
- Так я теж. Зовсім забула, що Остап працює сьогодні. Думала, відвезе мене на машині. Довелося таксі викликати. Ще й таксист такий жадібний. Якби знала, що все одно доведеться стільки чекати, то краще б пішки пішла.
В цей момент двері кабінету відчинилися і з нього вийшла Клава під ручку з Русланом. За ними вийшов слідчий.
- Прохання ще трохи зачекати, якщо ви не поспішаєте.
- Ні, - фліртуючи очима, відповіла Клава. – Для вас я не поспішаю.
Емма поглянула на Клаву і їй чомусь стало так страшно, так моторошно. І по тілу побігли мурашки.
Емма… Вона ж така сильна. Так багато всього досягла. Її друзі – графиня, серйозні люди з мерії, науковці-археологи. Її щодня показують по телевізору, і народ її просто обожнює. А ще вона працює директором найкрасивішого історичного надбання міста. Воно всього досягла своїм розумом, старанністю, не байдужістю. І все тепер у неї є. І в усьому вона тепер найкраща. А Клава – вона нічого не досягла… Вона лише відібрала у Емми кохання.
Клава була вагітна. Вона не була товстою, як казав Влад. Навпаки, трохи погладшати не завадило б кожній моделі. Живота, взагалі, не було помітно. Але Емма зрозуміла, що Клава вагітна по тому, як Клава сіла, важко зітхнувши, і широко розставивши ноги.
- Так… чи ні? – пошепки запитав Емму Влад.
- Так, - відповіла Емма.
- Думаєш? – перепитав він.
- Знаю, - відповіла Емма. – Точно знаю, що вона вагітна.
- Мабуть.
- Іди привітайся. Ти ж не сварився з ними.
- Та ну. Як це виглядатиме? Я тебе тут одну не залишу.
В цей момент зайшла Ганна зі своїм 323-ім.
- Ганно… Ганно, - ледь чутно промовила Клава.
Та Ганна пройшла повз Клави, навіть, не повернувши голови. Вона тримала свого 323-ого за руку і тягла за собою до Емми.
- Ганно, тебе кличе та дівчина, - почувши голос Клави, промовив Дмитро.
- Мені байдуже, - промовила Ганна. – Еммо, привіт.
- Привіт, Ганнусю. І тобі, Дмитре, - сумно опустивши очі, промовила Емма 323-ому.
- О-о-о, Емма, і тобі привіт. Яку історію про мене ти підготувала на цей раз? - жартуючи, запитав таксист, намагаючись показати, що вже не тримає на Емму зла.
- О-о-о, ти собі і уявити не можеш, - посміхнулась Емма. – Після цієї історії Ганна з тобою точно не розмовлятиме.
- Ага, я знаю, - сміявся Дмитро. – Якщо мене не можна зловити на гарячому з жінками, спробуй сказати, що я - гей. Може, це подіє.
В цей момент підійшла Марта.
- Привіт усім! Гарні новини.
- Які? Які?
- Ірину знайшли. Це точно. Це тільки-но повідомили з Палестини.
- Вона вже в Палестині?
- Так, вона утікала з якимись біженцями. Там точно не ясно. Просто вона, нарешті, потрапила в Посольство і їй пообіцяли допомогти. Сказали, що відправлять додому. Правда, поки що не зрозуміло як, - радісно говорила Марта.
- Здається, в Палестині війна? – промовила Ганна. – Там, мабуть, небезпечно.
- Так, дійсно?
- Ні, для Ірини там не має небезпеки, - промовив 323-ій. - Війна іде з Ізраїлем, а іноземців вони намагаються не зачіпати. Мабуть, бояться. Головне, щоб вона змогла виїхати.
- Я чула, що вони намагаються не зачіпати, навіть, мирних жителів, - промовила Емма. – Думаю, все буде добре.
194
- Боже, яка я щаслива. Дякую тобі, Еммо! – прошепотіла Марта і кинулася Еммі на шию.
- Ми, можна сказати, перемогли.
- Яка чудова компанія! – раптом почулося ззаду.
Всі одночасно обернулися. За спиною стояла Клава.
- Які всі друзі! – скептично продовжила вона.
- Клавдіє, іди звідси, поки я не в‟їхала тобі по твоїй і без того неприємній пиці, - промовила Емма.
- Марто! А ти тепер з Еммою в подружках? Колись же їй палки в колеса вставляла. А тепер вже подруги - не розлий вода. А Емма у нас така благородна! Всім все пробачає. Така благородна. Шкода, що графинею не стала.
- Клаво, тобі час додому, - посміхнулась Емма. – Тому бери під руки свого чесно вкраденого жениха і іди звідси. Тільки часом не переплутай його з Ганниним чоловіком, бо тобі, мабуть, байдуже, в якої з подруг хлопця красти.
- Еммо, Еммо… на що ж ти схожа, - похитала головою Клава. - У тебе ані подруг, ані женихів ніколи не буде. Ти ж за гроші їх всіх купила, за славу свою. Якби сиділа ти зараз в нашому агентстві, а не з мером чаї попивала, не було б у тебе нікого. Сама була б. Одна.
- Клаво, бідненька моя! – іронічно відповіла Емма. - Не треба так переживати за мене! Навіть, якщо друзі мої купилися на мою славу і гроші, то це нічого. Бо я популярна і люди мене люблять. Тому завжди зі мною поруч будуть прихильники та послідовники. Все у мене вийшло, Клавдіє. А в тебе - нічого! Нічого не вийшло! І не вийде нічого!
- У мене в житті кохання є, - промовила Клава. – Справжнє, справжнє кохання, якого тобі ніколи не пізнати.
- Яке ти вкрала в Емми, - промовила Ганна.
- Я не крала, - посміхнулась Клава. – Це вона його не цінувала і не втримала! А я цей скарб побачила і оцінила.
- Клаво, ти думаєш, ти скарб в мене з-під носа забрала? – засміялась Емма. – Та ти об‟їдки з мого столу змела, і, навіть, не роздивляючись в рот собі поклала. А знаєш, мені для тебе не шкода… Я ж не собака їсти обгладані кістки.
Всі засміялися.
- Зайдіть всі до кабінету 315, - промовив міліціонер.
Емма, взявши під руку Влада та Марту, попрямувала до кабінету. За ними пішли Ганна та Дмитро.
- Ой уже ця Емма, - покачав головою Дмитро. – Не дивно, що ти, Ганно, віриш у все, що вона каже. Їй прямо в проповідники дорога.
Руслан і Клава зайшли до кабінету. Емма подивилась на Руслана. Він очей не відводив від коханої. І стілець найм‟якіший їй знайшов, і коси поправив… І на вушко щось казав. Такий весь ніжний до неї, люблячий. А може, на зло Еммі так робить. Просто, щоб помститися їй. А може… Він і з Еммою був такий же лагідний, і квіти дарував, і вірші писав. Та тільки що з того вийшло…
- Зараз ми телефонуватимемо до Посольства Палестини. Ваша Ірина зараз знаходиться там.
- Ми зможемо поговорити з нею? - ледь стримуючи сльози, запитала Марта.
- Так. Зможете. Я дзвоню…
Міліціонер набрав якийсь короткий номер і довго чекав гудка. Потім іще щось набирав на своєму телефоні, весь час звіряючись з листочком, щоб, не дай Боже, не помилитись. Нарешті, він закінчив і почав чекати.
- Я ввімкну на голосний зв'язок, коли додзвонюся, - пошепки промовив він.
Марта махнула головою.
- Дашо, підійди сюди.
Дівчина в міліцейській формі підійшла до міліціонера.
- На, поговори.
195
Дівчина взяла трубку.
- Hello. We need to speak with Irina Shpachenko. We call from Ukraine…
- Про що вона говорить? – запитала Ганна.
- Хоче, щоб покликали Ірину до телефону, - промовив на вухо 323-й.
- Алло… Алло, - почулося в трубку.
- Хвилинку, - промовив міліціонер, намагаючись знайти на своєму телефоні кнопку з режимом голосного зв‟язку. – Здається, це вона.
Він натиснув на якусь велику білу кнопку, яка знаходилась внизу телефону.
- Алло, - почулося з телефону. – Я вас не чую…
- Ірино, подруго, це ти?
- Марто…
З очей Марти потекли сльози. Вона підбігла до телефону і схопила його в обидві руки.
- Ірино, ти мене чуєш? Це Марта.
- Марто, я така рада тебе чути. Я знаю, що це ти мені допомогла. Знаю, що лише ти вірила, що я жива і шукала мене. Я така вдячна тобі.
- Ірино, не дякуй, - не витираючи сліз, промовила Марта. – Я щаслива, що ти вертаєшся. Я не знала, що мені робити. Я не спала ночами, поки не знала, де ти.
- Марто, я така тобі вдячна. Так рада тебе чути. Так люблю тебе.
- Коли ти будеш в Україні? Коли тебе зустріти?
- Я поки не можу вилетіти. Це через війну. Тут іде справжня війна.
- Тобі хоч там не страшно?
- Ні, вона далеко від нас. Просто щодня показують по телевізору такі страхи, як у фільмі. Тільки все по-справжньому. А іноді, коли дивлюсь у вікно, то бачу цих людей у військовій формі, з автоматами. І, навіть, справжні танки бачила. Тому зараз вибратися не можу. Мені треба почекати два дні. І тоді я зможу летіти. У мене ж нічого немає… Розумієш, ні грошей, ні паспорту.
- Це нічого, головне, що ти вернешся… Ти знаєш, ми тут усі зібралися з тобою поговорити. Ми всі тебе зараз чуємо.
- Хто, хто? – радісно запитала Ірина. – Нехай озвуться.
- Я - Влад! – голосно промовив Влад, ледь стримуючи сльози.
- О-о-о, мій улюблений фотограф! Владе, така рада чути тебе.
- Привіт, - тихо промовила Клава.
- Це Клава, - радісно крикнула Ірина. – Я пізнала по голосу.
- Я прийшла з Русланом, - відповіла Клава. – У нас скоро буде дитина.
- Клаво! Я щаслива за вас! А моя бабуся, вона не прийшла?
- Ні, - відповіла Марта. – Вона вдома. Але я їй обов‟язково передам привіт від тебе.
- А ще прийшла я, - сором‟язливо промовила Ганна.
- Хто це. Я не можу пізнати голос.
- Це Ганна…
- Ганнуся, привіт. Пробач, що не пізнала. Така рада чути тебе.
- Я теж прийшла зі своїм чоловіком. Я скоро одружуюсь…
- Боже, які ви всі там щасливі, - промовила Ірина крізь сльози. – Яка ж я дурепа, що поїхала звідти. Як я мрію бути з вами. Я більше нікуди ніколи не поїду.
- Ірино, не плач, - прошепотіла Марта.
- Нічого, це сльози щастя. Я не вірила, що мені, взагалі, вдасться вибратись з того пекла… А Емма прийшла?
- Так, я прийшла…
- Еммо… Я знаю, що я зараз на волі лише завдяки тобі. Ти… Ти - просто молодець. Я хочу попросити пробачення у тебе за все…
- Я пробачаю…
- Я все життя заздрила тобі, і знаю чому. Бо ти - найкраща. Найвродливіша, найдобріша, найблагородніша людина, яку я колись лише знала. Я можу пишатися, що стояла з тобою на одній сцені. Я просто обожнюю тебе.
- Дякую.
196
- У мене щось бриньчить в трубці. У вас теж?
- Це означає, що лишилась тридцять секунд до кінця розмови, - пояснила Даша.
- Чуєш, Ірино. Тридцять секунд лишилось. Приїжджай швидше. Ми тебе всі зустрічатимемо.
- Я вам така вдячна. Я просто не знаю, що було б зі мною, якби не ви. Я так….
Ірина не встигла договорити останні слова. Зв'язок перервався і почулися короткі гудки.
- Можна вдихати, - прошепотів Влад. – Я чесно кажу, поки Ірина говорила, я не дихав.
- Це точно, - прошепотіла Марта. – Я про все забула, коли почула її.
- Добре, мені треба їхати на роботу. Всім до побачення, приємного дня.
- Валерія, запиши, що це глина… Суміш зі щебенем, - промовила Олена. – Дресва… Так я і думала. Герой та людина, яка намагалася тут щось побудувати.
- Писати дресва? – перепитала Валерія. – Чи віддати на експертизу?
- Віддавай, - ображено відповіла Олена. – Якщо мені не довіряєш.
- У кого ще є результати роботи? Борис? Який це сектор? Так…
Олена відкрила пакетик і висипала собі на долоню суміш ґрунту та піску. Вона уважно роздивлялась вміст кожного пакетика і робила якісь висновки.
- Це, взагалі, привезене звідкись, - промовила вона. – Але виходить якось дивно… Вапняк… Пісок… Тут можна будувати і будувати. Але чомусь граф будує замок в іншу сторону. Невже моя гіпотеза помилкова?
Олена встала і віддала Борисові його пакетики з землею.
- Обід, - промовила вона. – Ідіть поки що їсти, а я подумаю.
- А ти будеш їсти? - запитала Валерія. – Я можу поділитися пельменями. Я взяла з собою. Будеш?
- Я? Ні, у мене нема часу.
Олена згорнула свою карту і пішла до лівої частини замку.
- Що нового? – почулося позаду.
Олена обернулась і побачила позаду себе Ліну.
- Графиня, графиня, - наспівала Олена. – Насправді, нічого хорошого. Теорія моя помилкова. Там де можна було будувати – вони не будують. А там де навпаки важко – будують. Питання: чим думали ті кляті середньовічні архітектори?
Ліна засміялась.
- Бачу, тебе зачепило.
- Якби ж ти знала, як зачепило, - прошипіла Олена. – Я вже знаю тут кожен міліметр землі. І мене нервує, що я не можу докопатися до істини. Всі мої гіпотези заходять в глухий кут.
- Розумію тебе, - промовила Ліна. - А, може, знаєш? Вони спеціально все так заплутали, щоб ніхто не здогадався, де та кімната. Тому і розміри не так намалювали. Щоб ми навколо замку походили-походили і вирішили, що це не правда.
- Та ну, - махнула рукою Олена. – Вони не такі розумні були, щоб так нас заплутали. Я думаю, що все простіше. Треба думати простіше.
- Мабуть, складно думати простіше з таким розумом, - посміхнулась графиня. – На розум приходять лише геніальні думки.
- Повіриш, дійсно, складно. У мене з простих думок – лише одна. Розвалити весь цей замок і під його уламками ми точно знайдемо кімнату. Це я обіцяю.
- Розвалити? Давай розвалимо! – загорілась бажанням Ліна. – Чого ти, давай!
- Привіт, - промовив Остап, підійшовши ззаду.
- Остапе, чого не працюєш? – голосно запитала Олена.
- Ти ж сказала, що обід!
- То чого не їси?
Всі втрьох засміялись.
197
- Я так бачу, Олена тут порядок навела, і тебе, Остапе, на місце поставила, - промовила Ліна.
- Олена кого хочеш на місце поставить, - відповів хлопець. – Вона тобі говорила, чим ми пів дня займалися?
- Чим?
- Ми збирали землю навколо замку. Повзали рачки, як свині. Я штани собі подер, коліна порозбивав. Одразу згадав восьмидесяті, коли мені було 3 роки, і я додому в такому вигляді приходив.
- А ти думав, що коли я прийду працювати в замок, то посаджу тебе, Остапе, на золотий трон і поставлю біля тебе негра, який буде обмахувати тебе опахалом, - іронічно запитала Олена.
- Було б непогано, - пожартував Остап. – Ти ж розумієш, що я жартую?
- Сподіваюся, - зітхнула Олена.
- Насправді, мені подобається працювати в такому темпі. Ти - молодець. У тебе всі працюють, всі розвиваються, немає непотрібних людей. Всіх розділила і всім дала роботу.
- Ага, тільки сенсу в тому мало, - сумно промовила Олена.
- Знаєш, Остапе, що ми вирішили? – промовила Ліна. – Щоб знайти кімнату графа – треба розвалити замок.
- Геніально!
- Ні, ми не жартуємо.
- Що? Не жартуєте! – здивувався Остап. - Оце так! Краще і придумати не можна було. І хто ж генератор такої неймовірної ідеї?
- А як нам, по-твоєму, знайти кімнату?
- Знайти кімнату, розваливши замок? Та гори вона вогнем та кімната. Емма вам голови повідкручує за цей замок. Там півроку лише ремонт робили. А скільки працювали? Заради чого? Щоб ви збожеволіли через якусь одну кімнату і через неї все розвалили. На голову не налазить ваша ідея.
- Та добре, добре, заспокойся! – крикнула Олена. – Ніхто не буде замок твій руйнувати. Закоханий у свою Емму по вуха. Вже й говориш, як вона.
- До речі, Емма - нам не указ! – буркнула Ліна.
- Ага, не указ. А от мер – указ. І він підписав наказ про призначення Емми директором. Тому все, що ви тут робите – це лише з її дозволу.
Остап повернувся і пішов до своєї машини.
- І то правда, - погодилась Олена.
- Якась дурна така ситуація вийшла. Прямо таки не знаю, - промовила Ліна.
- Угу.
- Так, наче я з Еммою змагаюся.
- Так буває… Остапе!
Остап обернувся.
- Почекай. Ходімо, поговоримо.
Остап знову підійшов.
- Ходімо, прогуляємося. Ліно, ти з нами?
- Та ні, я в замок зайду. Подивлюсь, як там справи.
- Добре. Іди. Пішли, Остапе.
- Пішли.
Олена взяла Остапа за руку і потягнула його за собою в сторону саду.
- Ти мені пробач, будь-ласка, за те, що я про твої почуття до Емми так необережно висловилась. Я не те мала на увазі. Просто хотіла чимось тебе зачепити.
- Та все ти правильно сказала… Мені здається, що вже всі навколо знають про мої почуття. Від кого мені їх ще приховувати?
- А Емма знає?
- Не знаю, - відповів Остап. – Якщо і здогадується, то робить вигляд, що нічого не помічає. А я нічого не намагаюся зробити. Нехай буде все, як має бути.
198
- Так не можна, Остапе. За кохання треба боротися. А ти – геть пасивний.
- Як же мені боротися, якщо я для неї лише друг? А ще… Вона стільки пережила, навряд, уже і повірить комусь. Як мені довести, що я її люблю. Якщо скажу – так вислухаю у відповідь все, що вона думає про таких «закоханих». А ще знаєш, а раптом, я колись розлюблю її. Якщо мені інша сподобається. Як я їй в очі дивитимусь? Як скажу? «Пробач, кохана, мені сподобалась інша».
- Ого, філософ, - посміхнулась Олена.
- Не вмію я за кохання боротися. Не виходило у мене ніколи. Яка дівчина сама до мене прилипала – з тією і зустрічався, а на більше і не розраховував. А тут сама Емма Красовська – обличчя всіх журналів, зірка сцени. Я і мріяти про неї боюся.
- Не знаю, Остапе. Я б на все наплювала і боролася. І тобі раджу…
Остап глянув на Олену. Вона подивилася на нього якось так дивно.
- Що? – не зрозумів Остап.
- Нічого… Просто ти нагадуєш мені одну людину… Яку я дуже сильно кохала… і досі кохаю.
- Назар?
- Назар…
- Любиш його?
- Більше за все на світі…
Олена відповіла і з усієї сили стиснула губи, щоб не розплакатись.
- Яке життя не справедливе, - прошепотів Остап. – Хочеш, я щось скажу, так як він? І може, тобі стане легше. Хочеш, у коханні освідчусь.
Олена витерла сльози і посміхнулась.
- Ні, не треба, - покачала головою дівчина. - Мені Назар не освідчувався. Просто він був такий самий, як і ти. Веселий, несерйозний. Від нього ніколи не можна було добитися роботи, серйозного підходу. Завжди літав десь у хмарах…
- Ну дякую тобі! Зробила комплімент! Не серйозний, літає у хмарах! Оце так подяка за дружбу!
Олена засміялась.
- Знаєш, якби я могла повернути час назад, я б все зробила по-іншому.
- Ти б йому освідчилась?
- Так. А ще, я б не пустила його в ту ніч в госпіталь. Але зараз я уже нічого змінити не можу. Дій, поки в тебе є можливість. Розумієш?
- Я розумію, - кивнув головою Остап.
- До речі, Ліна казала тобі, щоб ти вернув Карлі її дурну роботу?
- Так, казала, - усміхнувся Остап. – Я з нею не спілкувався. З нею говорив адвокат мого батька. Я передав їй право власності на всю роботу.
- Серйозно?
- Так, - засміявся Остап. – Тепер вона одноосібний володар свого скарбу. Я не знаю, я її не бачив, але адвокат казав, що вона була дуже рада, коли він приніс їй документи, і навіть, сказала, що продовжуватиме дослідження.
- Оце так! – вражено промовила Олена. – Я уявляю, до чого вона зможе ще дійти, якщо базуватиметься на своїх перших дослідженнях.
- Ага, завтра напише, що граф народився в Африці!
Олена та Остап ішли по стежинці і непомітно віддалялися від замку.
Дорога ставала все вужчою і, нарешті, вперлася в чагарники.
- Та-а-ак, - промовила Олена. – Кудись ми не туди зайшли. Мабуть, треба вертатися до замку.
- Що це? Дивись!
- Що, де? – не зрозуміла Олена.
- Якесь болото. Тут болото!
Олена підбігла і взяла в руки ґрунт. Потім відійшла далі. І знову присіла, роздивляючись землю.
199
- Точно! – раптом викрикнула вона. – Як я могла не здогадатися раніше! Тут колись була річка.
- По перше, треба кричати не «Точно», а «Еврика». По друге, немає тут ніякої річки. Тут лише це болото.
- Неймовірно. Ось чому вони не будували замок в цю сторону. Бо тут би його весь час підмивало, розумієш. Бо тут річка.
- Олено, схаменись! Де замок, а де болото? Тут метрів з триста точно. До того ж, не було тут ніякої річки.
- Була.
- Не було.
- А я кажу, була.
- А я кажу, ні.
- Зараз я тебе вдарю! – прокричала Олена.
- Можеш робити, що хочеш, але карти… Ми з Карлою бачили карти, старі-старі. На них не було річок.
Олена сумно присіла і знову почала дивитись у землю.
- Що ти там вишукуєш у тій траві? Визнай, що ти не права.
- Не визнаю…
- Визнай, бо ти не права.
- Права.
- Не права.
- Права!!!
Олена встала і побігла до замку. Остап поплентався за нею.
- Яно, де Рената Микитівна?
- Пішли, я відведу.
Рената сиділа в бібліотеці замку і вивчала архівні документи.
Олена підійшла до неї.
- Питання! – задихано промовила Олена.
- Став, - не відриваючи очей від паперів, промовила Рената.
- Річка! Чи протікала тут колись річка?
В цей момент в бібліотеку зайшов Остап.
- Річка? – усміхнулась Рената. – Ні. А он же Остап є, чого в нього не спитаєш? Він же брав у мене старі карти, знайдені у тайнику.
- Пані Ренато, - іронічно промовив Остап. - Якби ж хоч хтось мене хотів слухати! Я сорок п‟ять разів повторив, що річки там не було.
- Найближча річка була метрів зо триста звідси. Вона впадала в нашу річку Бариш. Текла з півночі на південь.
- Ні, триста метрів дуже вже задалеко. А підземні ріки?
- Ні, нічого не було.
Олена вийшла на вулицю, присіла біля схеми, і сумно дивилася скрізь неї.
- Я ж казав тобі, що там нема річки, - промовив Остап. – Ти ж не хотіла слухати.
- Я засихаю від свого не знання. Я коли чогось не знаю, я засихаю.
- Тебе полити? – засміявся Остап.
- Так, знаннями. Давай поїдемо завтра в інститут до Миколи Опанасовича.
- Давай.
Під жарким пекучим сонцем просто вздовж дороги розкинувся величезний ярмарок. І жоден кінь вже не міг проїхати повз натовп, жоден віз не пройшов би між тугими рядами пишнотілих селянок.
- Рушники! Вишиті рушники! – кричала стара ковалиха.
- Беремо м'ясо до Пасхи.
- Подушки! Купляємо пухкі подушки!
Та голосніше за всіх кричала тітка Віра. Вона стояла в декількох метрах від Любави, і сподівалася, що її крик відволіче покупців від мовчазної конкурентки.
200
А Любава стояла мовчки. Навіщо їй було кричати? Вона могла заховатися у кущах і знати, що перебірливі городяни все одно шукатимуть її лоток, бо в неї ж усе найкраще.
- Здоров була, Любаво, - ввічливо привітався Тихон, злегка посміхаючись під своїми довгими чорними вусами. – Ти, як завжди затьмарила своєю красою весь ярмарок.
- Чого тобі, Тихоне? – непривітно крикнула Любава. - Іди, куди йшов.
- Чого? Вже й постояти біля тебе не можна?
- Стій, та тільки чого вирячився на мене?
- Не на тебе. Може, картоплі хочу купити.
- Тобі картопля треба? – розсміялася Любава. – В тебе своєї немає?
- Може, я великої хочу.
- Ну купляй тоді, - пробурмотіла Любава. – Та тільки тоді швидше, бо як Олесь побачить – клопоту не оберешся.
- А ти, Любаво, хіба не захистиш мене?
- З чого б це? – засміялась Любава. – Ще й пожаліюсь, що чіпляєшся з дурними питаннями.
Тихон зняв з плечей торбинку, обережно обпер її на ногу і почав виймати з-за пазухи гроші.
- Ну що ж, давай мені картоплю свою! – промовив Тихон, простягаючи гроші.
Любава гордо відвернула голову.
- Бери, - стояв на своєму Тихон. – Як я перший куплю, то до полудня все розберуть.
- У мене і так все розберуть, - пробубоніла Любава, насипаючи Тихону картоплі в торбину.
Горда, неприступна… Та гроші все ж взяла, бо знала, в кого Тихон перший купить, той до полудня вже коней назад збирає.
- А що то за чудо-глечики в тебе такі? Неначе розмальовані?
- Так і є, розмальовані, - показуючи глечик з усіх боків, розхвалювала Любава.
- А хто ж малює? Невже ж, Василь? Той, що взимку з озера витягли?
- Той… Ми доходили його, вилікували, а він і призначення своє знайшов. Справжній художник. Малює, як воду носить.
- І люди є… І звірі, - здивовано роздивлявся Тихон.
До Любавиного лотка підійшла Ярина і старезний дід Курило.
- Діду, дивіться, які звірі смішні, таких же не буває, - весело защебетала Ярина.
- Буває, - промовив згорблений дідок. – Все, доню, буває. Кажуть люди, за океаном і не таке бачили.
- А де це, за океаном?
- Далеко, далеко…
- Ви, діду, онучці голову не дуріть, - різко промовила Любава. – Звірів таких зроду-віку не було. То ж нафантазовано усе… Мистецтво. Як подобається – купляйте, а не подобається – відійдіть, лоток мені не закривайте.
- Діду, давай купимо такого глечика, - жалібно промовила Ярина. – Хоч би одненького. З цією жовтуватою тваринкою з довгою шиєю. Така вона вже смішна!
- По чому, Любаво, горщики твої? – сухо запитав дід, порпаючись у кишені.
- Тридцять за один, півсотні за два, - хитро промовила Любава.
- Та ти, Любаво, з глузду з‟їхала, мабуть? – крикнув дідок. – Які півсотні? Он у баби Русани горщики за п‟ятак.
- Той купляй у баби Русани, - засміялась Любава. – Чого біля мого лотка стирчиш?
Дід Курило повернувся в сторону Русани, поглянув на її горщики. Чорні вони усі, вогнем обпалені. А в Любави і сонце, і небо, і звірі чарівні, і люди… Вийняв дід гроші, поклав перед Любавою.
- Ярино, вибирай ще одного. Подаруємо тітці Марії на іменини.
- Давай оцей, з он тією твариною.
- Бери, Ярино, - простягнувши горщик, промовила Любава.
201
Дід Курило, навіть, не подякувавши забрав горщика із зображенням якогось заокеанського довгошийого чудовиська і пішов до наступного лотка. Ярина радісно побігла за ним.
- Бачиш, - пробурмотів Тихон. – Казав, що після моєї покупки одразу все розпродаєш.
- Може й так, - ховаючи за пазуху гроші, промовила Любава.
- Он вже Лесь їде, - махнувши рукою, сумно промовив Тихон. – Піду я.
- Іди, іди…
Великий віз, запряжений гарними конями під‟їхав до Любави. Тут було і м'ясо, і ковбаси, і сало копчене, і все, чого лиш душа забажає.
- Як продається? – запитав Василь, злізаючи з воза.
- Добре! – відповіла Любава. – Вже два твої горщика продала. За п‟ятдесят.
- За п‟ятдесят? - здивувалася Ява. – Мамо, ви що? Та вас же люди з такими цінами обсміють.
- Подивимось, кого обсміють, коли куплю я ще корів та коней… Коли в мене буде господарство таке, що жоден ґазда зі мною не порівняється.
- Здоров була, Любаво, - уклонившись, промовив молодий вродливий хлопчина.
- І тобі доброго здоров‟я, - відповіла Любава.
- Кажуть люди, продаєш ти чудо-горщики зі звірами заморськими.
- Продаю!
- А тобі, Добромире, лише б плітки слухати! – грайливо відповіла хлопцю Ява.
Добромир уважно поглянув на Яву.
- Цить! – тихенько гаркнула Любава на Яву і продовжила посміхатись синові сільського пана, який цим селом володів.
- Що ще люди кажуть? – продовжувала Ява, не зважаючи на материну заборону.
- Кажуть люди, ніби дорого! – продовжив Добромир.
- Та то люди, - махнула рукою Любава. – Наговорять усякого. Тридцять – тож хіба дорого. Це для ледарів та до чарки ласих дорого. А для нас з вами, хіба ж то дорого? Тож мистецтво. За мистецтво і більше брати можна.
Добромир знову глянув на Яву. Вона швидко опустила очі.
Василь слідкував за кожним її рухом.
- А хто самі горщики робив? – запитав Добромир.
- Дядько Мирон робив, хто ж іще? Ява допомагала!
- Ява, кажете, допомагала? Візьму, - впевнено промовив Добромир. – Оцей, з чудернацьким звіром візьму.
- То лев, - під ніс буркнув Василь.
- Лев, кажеш, - похитав головою Добромир. – Здоровенні зуби в цього лева, та кігті… Але гарний, нічого не скажеш. Я б заради коханої зміг з ним зійтися в поєдинку. Поборов би його!
- Ага, - награно зітхнула Ява. – Ще хто б кого. У нього і зуби і кігті. А в тебе що?
- А в мене кохання сильне, Яво. Міцніше і за зуби, і за кігті.
- Мало віриться.
- Не віриться? – перепитав Добромир. – Одружуся я скоро, Яво.
- Невже? – засміялася Ява. – І хто ж ця нещасна?
- Ти, Яво! Чекай сватів!
- Хто ж це сватів чекає в піст? Ти, Добромире, мабуть, і сало щовечора їси, якщо тобі піст не писаний.
- На Пасху пришлю сватів до тебе.
- На Пасху? – засміялась Ява. – Добре, підготуюся. Куплю гарбузів до того часу.
- Що то за донька у тебе, Любаво? І гарна і розумна, ще й на язика гостра.
Любава лише руками розвела. Добромир поклав гроші на лоток і взяв загорнутий горщик з левом.
- Дякую вам, - уклонившись, промовив він.
- І вам дякуємо, - відповіла Любава.
202
- А що то за горщик у вас на візку? – раптом зупинивши свій погляд, запитав Добромир.
- Котрий?
- Он той, де дівчина з очима блакитними та волоссям золотим. Схожа вона мені на особу одну, котра в серці у мене.
- Василю, подай того горщика, - наказала Любава.
Василь бережно зняв горщика із зображенням Яви з воза і передав Любаві.
- Можна мені? – зачаровано запитав Добромир.
- Можна подивитись, - відповів Василь. - Бо він не продається.
- То це ж наче справжнє обличчя, - провівши рукою по посудині, промовив Добромир. – Любаво, продайте. За п‟ятдесят візьму.
Любава лише рот відкрила, від небаченої радості. За п‟ятдесят один горщик. Це просто вдача.
- Ні! – раптом упевнено відповів Василь. – Не продається.
- Вісімдесят!
- Ні, - повторив Василь.
- Що ж, Любаво, перемогла ти. Бери сто!
Василь, навіть, рота не встиг відкрити, як жадібна Любава схопила гроші і вже через секунду вони опинились у неї за пазухою, а горщик із зображенням Яви у руках суперника.
- Щасливої дороги! – крикнула услід Любава.
Василь сумно присів на траву.
- А ти, Василю, молодець, - перераховуючи грошенята, промовила Любава. – Знаєш толк у цій справі. За один горщик – сотня. Ми так до наступного Різдва нову хату збудуємо.
Василь нічого не відповів.
Емма сиділа за столом, перебираючи папери. Її очі злипалися, але вона все одно продовжувала працювати.
- Еммо, чого ти ще на роботі? – зайшовши в кабінет Емми, здивувався Остап.
- О-о-о, Остап, - намагаючись здатися веселою, втомлено промовила Емма.
- Що ти робиш? Ти маєш вдома вже бути?
- Якщо ти думав, що я маю бути вдома, чого ж в офіс заїжджав?
- Та… Знав, що ти працюватимеш… Що ти робиш?
- О-о-о, не питай. З Польщі до нас збирається потомок короля Станіслава ІІ Августа Понятовського. Він каже, що у нього є якісь родові колекції роду Фельченських. Насправді, я не знаю, яке відношення він має до мого замку. Але я не ставила йому багато питань, бо хоч він і говорить українською, але дуже поганенько, і у нього проскакують польські слова.
- Роду Фельченських? – крикнув Остап. – Так це ж чудово. Фельченський – потомок Полонезького. Його дочка – Катерина Фельченська одружилася з племінником короля Станіслава ІІ, тому і не дивно, що у потомка короля є якісь родові колекції. Він хоче віддати їх твоєму музею?
- Не знаю. Кажу ж, нічого не зрозуміла. Знаю лише, що скоро він приїжджає.
- Що ж ти робитимеш?
- До того часу, поки він добереться, найму перекладача.
- Слухай, я тут додому купив їжу. Суші. Хочеш, давай з‟їмо їх зараз. Ти ж, мабуть, голодна.
- Давай, - зраділа Емма. – Я, дійсно, голодна. Дуже-дуже.
Емма одним махом згребла всі папери зі столу. Остап вийняв з пакету запаковані суші.
- Я чай поставлю, - промовила Емма.
- Давай.
- Слухай. А що далі було? – запитала Емма.
- Ти про що?
203
- Ну, дочка Фельченського одружилася з племінником короля. А далі що?
- В них народилася донька – Констанція. Вони назвали її так на честь королеви.
- І далі що?
- Вона одружилася зі своїм двоюрідним братом - Олександром Фельченським…
- Нічого собі.
- Так. І в них народилася Емілія Фельченська – бабуся Ліни.
- Ти так добре це все знаєш… Зможеш дітям розповідати на ніч, як казку.
- Ага… Бери палички. Вмієш їсти паличками?
- Та так, не дуже. Якось пробувала.
Емма і Остап сіли навпроти і почали їсти суші.
- Так, - продовжив розмову Остап. – Не лише розповідатиму казку, а й зможу в музей зводити. Завдяки тобі у нас же тепер справжня історична батьківщина графа.
- Зможеш. Я старатимусь, - посміхнулась Емма.
- Якщо, звичайно, ніхто нічого поганого твоєму замку не заподіє, - промовив Остап, пхаючи у рота цілу сушу.
- Що значить заподіє? – не розуміючи, перепитала Емма і нервово продовжила: - Припини пхати в рот цілі суші!
Остап продовжував жувати.
- Ну, кажи! – різко промовила Емма. – Хто що заподіє?
- Та я жартую, - витираючись серветкою, відповів Остап. – Просто на наших дівчат сьогодні планета найшла. Олена порадила Ліні розвалити замок, щоб найти кімнату.
- Що? Ну нічого собі… Господи, помішались на тому камінці… Їм камінець дорожче за все.
- Та заспокойся. Я думаю, це все не серйозно. Просто у безвиході, от і лізуть в голову такі думки.
- Вони без мене не мають права нічого робити в замку. Тому нехай вигадують, що захочуть, але дозволу я їм, все одно, не дам.
- Це правильно. Так буде найкраще.
Продзвенів дзвоник. Студенти почали збирати свої речі. Старий викладач іще щось домальовував на дошці.
- У когось є якісь питання? – запитав Микола Опанасович.
- Ні, - пробубоніли всі в один голос.
- Олено, Назар, у вас там якісь власні питання до мене? Я чекаю вас у викладацькій, - промовив викладач історії.
- Я, взагалі то, Остап, - з-під лоба промовив Остап. – Старий телепень!
Олена почала збирати речі.
- Неймовірно! Ти чув? У них немає жодних питань!
- У мене теж немає питань. Що з того? – здивувався Остап.
- Коли я навчалася в університеті і проходила цю тему, у мене було мільйон… мільярд питань! Ти пам‟ятаєш?
- У тебе на кожній парі було мільйон питань.
- Чому жоден з них не поставив питання про те, що сталося з найстарішими містами після встановлення нової системи управління Російської імперії. Чому, наприклад, ці міста не врятувало Магдебурзьке право, яке вони на той час мали?
- З чого ти взяла, що у них було магдебурзьке право?
- Бо воно було скасовано Миколою І лише у 1831 році. А до цього часу – ще існувало.
- А-а-а…
- І взагалі, як я скучила за університетом, за парами, викладачами. Яке ж цікаве заняття!
- Може, воно і було б цікаве, якби ти не слухала так уважно, і хоч іноді сміялася з моїх жартів.
204
- Твої жарти були не смішні. Це раз. А по друге, навіть, якби вони і були смішні, на занятті з історії – вони точно не доречні.
Олена і Остап спустилися сходами на другий поверх.
- Де ця викладацька? – запитав Остап.
- Соромно шість років провчитися, і не знати, де викладацька, - скептично промовила Олена.
- Заучка!
Олена впевнено відчинила двері у викладацьку. За столом, згорбившись, сидів старий дідок – улюблений викладач Олени.
- Проходь, Олено!
- Миколо Опанасовичу! Перш за все, дозвольте подякувати Вам за чудову лекцію. Я вже й забула, які цікаві у вас були заняття
- О-о-о, почалося, - пробубонів Остап.
- Ох, Олено, Олено, - зітхаючи, промовив викладач. – Де поділися такі студенти, як ти? В мене таких талановитих вже більше, мабуть, і не буде.
- Та будуть ще. Не переживайте.
- Сідай, Олено!
Остап мовчки стояв в стороні і раз у раз виразно поглядав на старого дідка. Так поводить себе, наче Остапа і не помічає. Хоч би стілець запропонував, чи хоч би привітався. А то лише «Олено, Олено…». Наче Остап був поганим студентом. Він же теж історію гарно знає. Але ж ні. У порівнянні з Оленою, на нього і дивитись ніхто не хоче. От вже ця Олена. Справжня заучка… і підлиза.
- Питай, що ти хотіла спитати, - промовив викладач.
- Зараз.
Олена нахилилась і дістала зі своєї сумки карту.
- Дивіться, - промовила вона. – Мене цікавить це місце.
Олена ткнула пальцем в карту.
- Зайнялась дослідженням замку? – посміхнувся викладач. – Це схоже на тебе. Ти без роботи не сидітимеш.
Олена посміхнулась.
- Мене цікавить, чи могла тут бути річка? Можливо, колись раніше була, але засохла… Чи, може, підземна річка.
- Ні, - заперечив Микола Опанасович. – Підземних річок в цьому районі точно немає.
- І на карті нічого немає… Але мені здається, тут мала бути річка. Все, що я бачила, говорить мені, що колись тут, на цьому місці була річка.
- Твоя інтуїція тебе не підвела, - промовив викладач.
Він надів окуляри і уважно подивився крізь них на копію старої карти.
- Чому ж її немає на карті? – запитав Остап.
Але викладач, пильно водячи пальцем по листку, проігнорував його питання.
- Вона засохла? – запитала Олена.
- Ні, - промовив Микола Опанасович. – Ця річка називалася Баришівка. Вона брала свій початок у вузькій гірській долині з дуже стрімкими схилами. В передгірній частині, Баришівка протікала тут у широкій долині. Схили цієї долини були невисокі та пологі. Тому і поросло тут усе верболозом та іншими чагарниками. Швидкість течії через це зменшилась, і відклала товстим шаром все, що принесла з гір. Через це річка промила безліч рукавів, і після кожного паводка змінювала своє русло.
- Виходить, річка Бариш, яка протікає зараз у західній частині і є та Баришівка, яка свого часу змінила русло? – зосереджено запитала Олена.
- Так і є. Зачекай.
Викладач повільно встав і попрямував до своєї великої шафи. Він вийняв звідти величезну книгу «Історія рідного краю» і урочисто вручив її в руки Олені.
Очі Олени запалали.
- Можна взяти з собою і почитати? – тремтячим голосом промовила вона.
205
- Можна! – промовив викладач. – Можна, навіть, не вертати.
- Ви… Ви даруєте?
Олена кинулась на викладача і почала його обіймати.
- Це найкращий подарунок, який я лише колись отримувала! – промовила вона.
- Забирай, - посміхнувся викладач. – І бігом іди, поки я не передумав.
Олена взяла книжку і вийшла з кабінету.
- Давай я понесу, вона ж важка! – промовив Остап.
- Ні, я сама, - недовірливо відповіла Олена.
- Ти, як мала дитина. На викладача накинулась, наче він винен, що в нього така книжка є. Це ж лише книга. І все!
- Це ж не просто книга. Це дуже цінна книга, - бубоніла Олена, ще сильніше притискаючи свій скарб. – До речі, хтось, здається, помилився, бо річка там, все таки, була.
- Ну… Визнаю. Просто дивно, чому вона не позначена на карті.
- Треба буде розібратися, мені теж цікаво. Сьогодні почитаю, може, в цій книжці буде якесь пояснення.
Емма сиділа і переглядала папери. Навпроти сиділа Рената.
- Я, нарешті, збираюся у довгоочікувану відпустку, - промовила Рената, дістаючи сигарету. – Ти палиш?
- Ні, - відповіла Емма. – Та, мабуть, скоро почну.
- Що ти читаєш?
- Та, цей польський граф мені надіслав якісь цінні папери, які стосуються роду графині. Вони на польській… Мені казали, що польська та українська – дуже близькі. Але насправді, так лише здається. Читати ще важче, ніж на іноземній мові. Все плутається…
- Може, і тобі у відпустку треба, - видихаючи дим, запропонувала Рената.
- Та ні, мені ще рано. Треба все до розуму довести.
- Ти знаєш, скільки я у відпустці не була?
- Скільки?
- Три роки…
- Ну тоді ти її справедливо заслужила. А я, навіть, якби і хотіла – то у відпустку не можу. Скоро цей граф приїде. Чи король… Хто він там?.. Сама ще не знаю…
- Він нащадок короля. Самого Станіслава ІІ Августа Понятовського.
- Це саме і Остап мені говорив… А як же група твоя археологічна? На кого ж ти їх усіх залишаєш?
- Я, нарешті, собі заміну знайшла! – посміхнулась Рената.
- Серйозно? Кого?
- Олену Карпову! Коли вона у замку – робота кипить! Мені і керувати нема ким.
- Вона така, - насторожено промовила Емма. – А які у неї повноваження?
- У неї? Як у керівника групи? Ніяких.
- Це добре.
- А чого ти так переживаєш?
- Просто вона іноді така неврівноважена. Ідеї у неї дивні. А ще вона неадекватно відноситься до своїх поразок.
- Це точно. Але з іншої сторони, це і не погано. Вона завжди працює на результат.
- Я знаю, - зітхнула Емма. – Просто боюся, щоб вона чогось не наробила.
- Еммо, люба, без тебе вона нічого не має права робити! Ти – директор. Лише ти, та міська рада в особі нашого мера можуть дати згоду на будь-які її дії. А так – вона ні на що не має права.
Олена зайшла на територію замку.
- Привіт, Олено, - промовила Яна.
- Так, привіт, Яно!
206
- Ти не подивишся на цей камінь. Його знайшли садівники, коли засаджували сад. Мені здається, це…
- Вибач, - перебила Олена. - Нема часу, я дуже-дуже зайнята. Обов‟язково подивлюсь, але все пізніше.
Олена пробігла крізь натовп студентів-археологів і забігла в замок.
- Я в бібліотеці, - крикнула вона і зникла в стінах замку.
- Що з нею? – запитала Яна Остапа.
- О-о-о, не питай. У неї сьогодні дуже важливий день. Думаю, сьогодні станеться відкриття.
Рената поклала в попільничку докурену сигарету.
- Чаю хочу…
- Так іди і зроби, - промовила Емма.
- Отак ти гостей зустрічаєш. А секретар твій де?
- Ванда? А-а-а, їй сьогодні погано…
В кабінет Емми зайшла Марта.
- Привіт.
- Заходь, Марто, сідай. Познайомся, це Рената – керівник першої археологічної групи. Це Марта – з недавніх пір, моя подруга.
- Дуже приємно, - простягнувши руку, промовила Марта.
- Мені теж.
- Я подумала, що ти, як завжди, голодна, і принесла тобі піцу.
- Піца! – радісно промовила Емма. – Я здається, не їла вже тиждень.
- В тебе є ніж. Зараз поріжу.
- Біля чайника лежить.
Марта пішла за ножем.
- Я, мабуть, дуже погано виглядаю, бо мене всі підгодовують потроху. То ти, то Остап.
- А де секретар? – запитала Марта.
- От і я в неї питаю, - вигукнула Рената. – Вона ж ночами сидить за своєю роботою. Одна! Секретар тобі навіщо, якщо ти все сама робиш?
- Ванда моя – вагітна, - беручи величезний кусок піци, промовила Емма. - Сьогодні їй погано стало. Я її додому відпустила. Хоча роботи маса. Але ж я не садист. Вона оце останній тиждень допрацьовує. А потім в декрет на три роки. Так що доведеться мені шукати іншого секретаря.
Остап зайшов в бібліотеку замку. За центральним столом сиділа Олена. Вона нічого не читала, і закривши очі, і поклала голову на стіл і, навіть, не ворушилась.
- Олено, все добре?
Дівчина неохоче відкрила очі.
- І знову промах, - тихо промовила вона.
Остап посунув стілець і сів біля неї.
- Чому?
- Річка тут була. Прямо в цьому місці. Там, де треба, - тикнувши пальцем в карту, промовила Олена. – Але то було в 11 сторіччі. Розумієш. Одинадцяте сторіччя… Починаючи з 11 сторіччя, Бариш назавжди змінив своє русло. І більше на це місце вода не верталася.
Остап мовчав.
- Як же набридло мені це все, - прошепотіла Олена, знову закривши очі. – Я засихаю, просто засихаю.
- Олено.
- Де ж та клята кімната, де вона?
- Та здалася тобі та кімната…
207
- Остапе, ти не розумієш! Нічого не розумієш! – крикнула Олена. – Для чого ця вся праця була, якщо таємниця не розгадана? Вибач, я не можу з тобою спілкуватися, ти такий обмежений.
Олена встала і попрямувала до виходу з замку.
На подвір‟ї стояли студенти та робітники замку, розбившись на маленькі підгрупи і обговорювали якісь проблеми.
- Чого не працюємо? – голосно запитала Олена. – Нема роботи? Вже все дослідили?
Всі одночасно замовчали.
- Що саме обговорюємо? В якому секторі замку кімната? Чи з якого каменю виготовлено ту стіну? Чи в якому сторіччі її побудували? – продовжувала скаженіти Олена.
Всі мовчали, боячись, навіть, виправдатись.
- Борисе, в якому році виготовлено цю стіну?
- В.. В… Тисяча… може… тисяча триста…
- Тисяча? Триста? Яка завершена відповідь! Я бачу, ти добре ознайомлений з усією інформацією, і не дарма носиш поважне звання «Член І археологічної групи». Ти вважаєш, що ти такий розумний, що можеш в робочий час обговорювати власні питання? Чи тут, може, всі такі розумні? Хоч хтось може мені, не заглядаючи ні в які записи, сказати, коли була збудована ось ця стіна.
Всі мовчали.
- Вау, - прошипіла Олена. – Скільки відповідей! І всі одразу. І в кожного власна думка, власні роздуми… Та ви - таланти! Я ставлю питання останній раз, в якому році збудовано цю стіну?
- В кінці 13 сторіччя, тоді, коли і сам замок, - пробурмотіла Яна собі під ніс.
- В кінці якого сторіччя? – перепитала Олена.
- 13-ого…
- Боже, яке досягнення! Одна людина з усієї групи знає, коли побудований замок! Це неймовірні знання.
- Ми всі знаємо, коли побудований замок, - промовив Борис. – Але ж ти питала про стіну…
- Як же ж важко здогадатись, коли було збудовано цю стіну, якщо вона основна. На ній тримається дзвіниця. Так важко включити мозок і подумати. Може, дзвіницю встановили в кінці 13 сторіччя, а цю стіну, мабуть, вчора побудували і акуратно під дзвіницю підсунули. Все, з мене годі. Де Рената Микитівна?
- Вона поїхала до Емми, оформляти відпустку.
- Відпустку, - задумалась Олена. – Я відчуваю, що скоро я з вами залишусь сам на сам. Може, тоді ви почнете працювати. В цьому замку працюють дві людини. Я і Рената. І все. Я за один тиждень свого перебування тут зробила більше, ніж ви за весь час своєї роботи. А ви це знаєте, але нічого з цим робити не хочете.
Олена попрямувала до саду.
- Олено, подивись на цей камінь, його знайшли садівники. Ти обіцяла глянути…
Олена скептично глянула на Яну і взяла в руки камінь.
- О боже, це такий важливий камінь! Як добре, що ти знайшла його! Це ж і є камінець графа!
- Що? Серйозно? Це правда?
- Ні, Яно, ні! Звичайно, не правда, - кинувши камінь на землю, крикнула Олена. - Це звичайний камінь, який привезли будівники, коли ремонтували дорогу. Як він в саду опинився – я не знаю. А те, що він обмазаний в цемент – зовсім не означає, що він старовинний. І взагалі, тобі нема чим зайнятися?
- Я… я працюю у саду…
- Що ти там робиш?
- Керую садівниками.
- Керувати садівниками – це основна справа археолога, - з сарказмом промовила Олена. – Я думаю, садівники і самі справляться. Як ти вважаєш?
208
- Мене Емма призначила…
- Ким призначила? Керівником садівників? Яно, немає такої посади. А якщо і є – то я тебе з неї знімаю.
Олена обернулась до усіх.
- Ну, хто ще чим порадує? Може, хтось іще щось знайшов у саду? Камінь, чи, може, якусь гілочку. Несіть усе мені. Я все розглядатиму, бо мені нема чим зайнятись! – крикнула вона. – Ви всі нездари. Всі забирайтесь звідси. Від вас все одно ніякого толку. Всі геть.
Група археологів стояла незворушно.
- Я повторюю іще раз, ВСІ ГЕТЬ!!!
- Олена, так не можна, - промовив Остап, який вже хвилини зо три, як вийшов на вулицю, і спостерігав за всім, що відбувалося на подвір‟ї.
- ВСІ ГЕТЬ!!! – крикнула Олена. – Я даю вам п‟ять хвилин, щоб ви очистили територію замку! Зникніть!
Студенти потроху почали ворушитись, збираючи речі.
- Хто бачив мій рюкзак? – чулося з натовпу.
- Може, викличемо таксі до міста…
- Я на машині, можу когось підвести, - промовив Остап, зрозумівши, що слова Олени його теж стосуються.
Минуло п‟ять хвилин. Подвір‟я замку стало порожнім. Олена стояла одна. Здавалося, з її очей текли сльози, але вона не плакала.
Вона звикла перемагати. Найкраща учениця… Найкраща студентка… Вже на першому курсі отримала відзнаку, за те, що знайшла в старій школі військове сховище. А далі були самі перемоги. Всі вчителі просто захоплювались її неймовірним розумом. І будучи студенткою, все вона робила, як експерт, як професіонал. І з учителями на рівних спілкувалася. Ніколи її думкою не нехтували.
А от тепер… Щось змінилося… Хтось наче заважає їй думати. Змушує робити помилки. І так важко це визнавати.
- Чому я роблю помилки? – запитала Олена. – Чому нічого не виходить? Чому хтось наче заважає мені розгадувати таємниці?
Олена підійшла до входу замку. На сходах лежала відксерена робота Карли та Максима, книжки з археології і історії, плакат, на якому було зображено замок, розділений на сектори.
Олена схопила все це і з усієї сили жбурнула подалі на подвір‟я.
- Це нікому не потрібно! – крикнула вона. – Це, все одно, все неправильно.
Олена зробила один крок вверх сходами.
- Треба почати все з початку. Всю інформацію витерти і почати спочатку.
Олена зробила наступний крок.
- Є замок. Він побудований правильно. Всі розміри в ньому правильні. Немає ні річок, ні твердих ґрунтів, що могло б вплинути на будівництво чи зміну розмірів.
Олена ступила ще крок і піднялася на сходинку вище.
- Кімната знаходиться там, де і має знаходитись.
Олена раптом зірвалась і побігла вздовж замку. Підбігла до стіни і торкнулася до неї руками.
Кімнати там не було. За цільною стіною, де згідно схеми, мали б знаходитись дверцята в кімнату графа, був сад. Це Олена знала напевне.
Вона відійшла від стіни і, підійшовши до схеми, зображеній з протилежного боку, почала пильно вдивлятися в неї.
Минула година… Олена все ще стояла і дивилася на схему. Так незворушно і спокійно. Але, насправді, в її голові бурлили сотні думок, роздумів, припущень.
Минуло ще пів години. Олена все ще дивилася на схему…
Верхня лінія замку – тонка, крива. Камінь був затвердий. Малювати на ньому було явно дуже важко. Нижче малювати було простіше, але ж ні, дотримуються усіх розмірів.
209
Питання тільки чому не почали малювати нижче всю схему? Може, розпочали знизу? Хоча хто починає малювати схеми знизу?
Ні, такого бути не може.
А може, цю стіну будували останньою. Тому і нанесли її пізніше, коли вже вся схема була зображена на нормальному камені. Тому цю стіну і довелось домальовувати на незручному твердому камені.
Тоді… Тоді… Тоді виходить, що кімната має бути не за третім поворотом, а за четвертим, бо коли малювалась початкова схема, крайньої стіни ще не було. Точно, так і має бути.
Нарешті, Олена заворушилась.
- Четвертий поворот, четвертий коридор, - ворушились її вуста. – Там має бути кімната…
Олена швидкими кроками пішла вздовж замку.
- Перший поворот, і там у нас кімната графської охорони, а там далі ще одні двері. Які ведуть у капелу.… Другий поворот, там графські покої, прикрашені картинами… Третій – кухня з антикварними меблями… Далі сходи, які ведуть на центральний двір. А якщо пройти під сходами, то можна пройти в найменший, четвертий коридор.
Ось він, нарешті… Олена зайшла в нього і на хвилинку зупинилася. Вона ніколи не надавала цьому коридору великого значення. Він був найменший, погано освітлений і нічим не цікавий. Він не вів ні до бібліотеки, ні до галереї з картинами. Там були просто похмурі бідні кімнати для прислуги.
Олена зрушила з місця і повільно пройшлася по коридору. Десь тут мала бути кімната. Олена підійшла ближче до стіни і уважно глянула на неї. Стіна скрізь була цільною. Олена торкнулась до неї руками. Там був проміжок… Не великий, сантиметрів сорок, не більше.
Олена згадала, що колись вже торкалася цієї стіни. І вже комусь, навіть, казала, що за цією стіною не може бути кімнати, бо там проміжок лише сорок сантиметрів.
Дівчина посміхнулась.
Звичайно, кімнати там немає. Але якщо об‟єднати це з попередньою теорією, і припустити, що кімната під землею, то за цією стіною, можуть бути звичайнісінькі двері, або тонкі сходи, які ведуть до підземної кімнати.
Олена швидко вибігла із замку. Її тіло наповнилося неймовірною силою, наче вона наймогутніша в усьому світі. Найрозумніша…
Ноги самі несли її. І не зважаючи на те, що до цього вона півтори години простояла на одному місці, не ворушачись, вона не відчувала втоми.
- Я вільна! – крикнула Олена вибігши на вулицю. – Я вільна.
До замку під‟їхало таксі. З нього вийшла Ліна і здивовано поглянула навколо.
- Олено, що сталося? Де всі?
- Ліно, я її знайшла! Я знайшла кімнату!
- Олено, а де студенти?
- Навіщо тобі ті студенти? Я кімнату знайшла! Треба знайти групу будівельників, щоб вони зруйнували стіну, за якою вхід у кімнату. Треба подзвонити Еммі, нехай Ванда знайде якнайшвидше бригаду будівельників.
- Так, давай, побігли, подзвонимо.
- Ні, стривай, там не працює телефон. Треба їхати до неї в офіс. Побігли, он таксист ще не поїхав. Таксі! Зачекайте. Таксі.
Олена побігла до машини.
- Ну звісно, не поїхав, - посміхнулась Ліна. – Я ж йому не заплатила ще.
Рената сиділа за столом і писала наказ про призначення Олени Карпової керівником групи археологів у період, поки її не буде.
- Підписуй ось тут, - промовила Рената.
- Що писати? – не читаючи, перепитала Емма.
210
- Пиши «Директор Емілія Красовська». І підпис. І дату ось тут.
- Я лише підпис поставлю, все інше сама пиши.
Остап одиноко стояв біля вікна.
- Остапе, може, тобі хоч чаю, - промовила Емма, відірвавшись на секунду від своїх справ з Ренатою. - А то прийшов такий сумний і не розказуєш нічого.
- Значить, як мені, - жартуючи промовила Рената, - так сама роби. І наказ сама пиши, і дату сама став. А як Остапові – то, навіть, чай зробиш. От яка несправедливість.
- А ви, як керівник групи, звільніть Остапа з роботи, - пожартувала Марта.
- Тоді Емма, як директор музею, звільнить Ренату з роботи, - відповів Остап.
- Мабуть, поїду я додому, - посміхнулась Рената. – А то ще виявиться зараз, що я не у відпустку зібралась, а по взаємній згоді пішла з роботи.
- Ну давай, Ренато, гарно тобі відпочити.
- Так, дякую. Бувайте.
Рената закрила за собою двері.
- О-о-о, до речі, у мене є китайська їжа. Суші. Еммо, будеш? – запропонував Остап.
- Тебе, всі бачу підгодовують, - промовила Марта. – Хто піцою, хто китайською їжею.
- Так, з такими друзями з голоду не помреш, - посміхнулась Емма. – Ну давайте ще суші поїмо.
Всі сіли навколо столу і почали їсти суші.
- Як там справи у замку? – запитала Емма Остапа.
- О-о-о, не питай. Кіно можна знімати.
- Яке кіно?
- Під назвою «Олена в гніві».
- Що сталося?
- Вона прилетіла сьогодні в замок. Спочатку добре все було. А потім розкричалася і вигнала нас усіх звідти. Залишилась там сама.
- Чого ж ти зразу не розповів?
- Та… Не хотілося перед Ренатою цю історію розповідати. Щось іще не те подумає.
- Може, до Олени треба поїхати. Вона ж там сама?..
- Ага, поїхати! – засміявся Остап. – Я туди точно не поїду. Ще жити хочу. Вона ж божевільна.
- Так, є трохи, - погодилась Емма.
- Може, вона просто надто переймається своєю ідеєю, - промовила Марта. – Це не так і погано.
- Не так і погано? – засміявся Остап. – Марто, я теж археолог. Але ж я не пропоную розвалити замок, зі словами «Це єдиний спосіб знайти ту кімнату!»
Емма зітхнула.
- А он і вони! – промовив Остап, поглянувши у вікно. – Чекай гостей, Еммо!
- Хто вони?
- Олена і твоя графиня.
Емма мовчки продовжила їсти суші. Остап теж сів за стіл. І мовчки дивився на Емму. Так продовжувалось хвилин п‟ять.
Двері, нарешті, відчинилися і в кабінет зайшли Олена та Ліна.
- Привіт, Еммо.
- Привіт, дівчата.
- Ти знаєш, що сьогодні сталося? – крикнула з порога Ліна.
- Що?
- Олена знайшла кімнату, уявляєш?
- Справді? – перепитав Остап.
- Так, уяви. Граф у наших руках… Камінець теж… І там двері…
Ліна задихалась. Видно було, що вона дуже поспішала до Емми, щоб повідомити їй цю новину.
Емма встала з-за столу.
211
- Ну що ж, - промовила вона, обіймаючи Ліну. – Я тебе вітаю. Нарешті, ти зможеш стати щасливою. Я дуже за тебе рада.
- Так, - відповіла Ліна. – Я теж така рада. Треба тепер якнайшвидше знайти будівельників, які зможуть розвалити ту стіну.
Емма на секунду завмерла.
- Що? Яку стіну? Ти ні про яку стіну не говорила.
Ліна подивилася на Олену.
- Стіна, - спокійно пояснила Олена. – За нею знаходяться двері у підземну кімнату.
Емма відійшла від Ліни і знову сіла за стіл.
- До речі, потрібен буде акт, підписаний тобою, про дозвіл на проведення таких робіт, - продовжила Олена.
Остап злякано дивився на Емму. Він помічав кожен її рух, навіть, рухи вій. Більше за все в цьому світі, він боявся, що вона зараз дасть свою згоду.
Але Емма мовчала.
- Чого ти мовчиш, Еммо, щось не так? – не зрозуміла Ліна.
Емма глянула на Остапа. А він непомітно помахав головою вбік, ніби підказуючи «Не погоджуйся».
- Еммо, хіба ж ти не хотіла знайти кімнату? – нічого не розуміла Ліна.
- Я ніякої згоди не дам, - тихо промовила Емма.
- Що? Чому? – гнівно крикнула Ліна.
- Бо я не дуже вірю, що в тому підвалі є кімната. Замок до цього досліджувала ціла група археологів, і ніхто нічого не знайшов. І Рената мені також говорила…
- Що з того, що Рената говорила, - перебила Емму Ліна. – Це ж Олена! Еммо, прокинься, вона талановитіша за всі ті групи.
Емма сухо посміхнулась. Вона знову поглянула на Остапа. Остап полегшено зітхнув.
- Я знаю, що Олена дуже талановита. Але моя відповідь – ні. Я не дам руйнувати замок заради досягнення божевільних ідей.
- Божевільних ідей? – крикнула Ліна. – Еммо, про що ти? Ти ж знаєш, як для мене це важливо! До того ж, треба розвалити одну єдину стіну, а не весь замок!
- Ліно, я повторю ще раз: Ні!
- Ах так, значить «ні»! – крикнула Ліна. – Тоді знаєш що, Еммо. Мені твоя підтримка не потрібна! Я сама дам дозвіл на руйнування тої стіни. Бо я графиня! І цей замок – мій!
Емма глянула на Остапа. Остап встав зі стільця.
- Ліно, ти не маєш на це права, - промовив він. – У нас в країні не монархія, а демократія. А твій графський титул в даному випадку не грає ніякої ролі. Емма – директор замку. І все, що ти робиш, ти маєш узгоджувати з нею.
- А-а-а, - раптом промовила Олена. – Я все зрозуміла. От хто у нас такий розумний. Остап! Це він накрутив Емму проти нас. Мабуть, розповів, як я викинула тебе та інших нездар з замку. Що? Заділо за живе?
- Олено, до чого тут Остап? Це моє рішення! – спробувала владнати конфлікт Емма.
- Ні, не вірю, без нього тут не обійшлося. Еммо, давай будемо дорослими людьми і поговоримо вдвох.
- Лише удвох? – перепитала Емма.
- Так, удвох. Вийдіть усі.
- Я нікуди не піду, - заявив Остап.
- Остапе, вийди! – крикнула Олена.
Остап глянув на Емму.
- Остапе, дякую, все нормально. Не треба нічого.
Всі вийшли за двері.
Олена сіла навпроти Емми.
- Дай мені листок і ручку.
Емма підсунула до неї блокнот і віддала свою ручку.
Олена сіла і почала малювати схему замку.
212
- Дивись, спочатку замок був от таким. Таким його зобразили на стіні замку. Для цього зображення вибрали зручний камінь, на якому легко було малювати. Кімната графа була в цьому місці. В третьому коридорі. Але потім, замок вирішили розширити. Я думаю, це через те, що крайня стіна була погано укріплена. З цієї сторони добудували ще одну стіну. Вийшла величезна кімната – там зараз бібліотека. Вхід в бібліотеку зробили із західної сторони. Це і не дивно. Бо якщо спочатку ця стіна була боковою, тому й не виникає питань, чого в ній немає дверей. Після того, як добудували цю стіну, з‟явилася ця кімната, - Олена показала пальцем на намальованій схемі. – Вхід в неї зробили з цієї сторони, а тут доробили коридор. І саме тому вийшло так, що кімната, насправді, розмістилася не в третьому, а в четвертому коридорі.
- Олено, - промовила Емма. – Це все дуже цікаво. Але цей замок досліджували до тебе багато людей, і ти думаєш, що жоден із них не подумав, що кімната може бути на коридор далі.
- Еммо, я простояла годину, дивлячись на схему! І до висновку свого дійшла завдяки товщині ліній в схемі на стіні.
- Неймовірно, Олено! – засміялась Емма. – Лише лінії на стіні… Які важливі докази! Ти хочеш зруйнувати пів замку, через різну товщину ліній на стіні.
- Еммо, але так і є. По цій товщині можна зробити багато висновків. Подумай сама, у тебе є місце на кам‟яній стіні, де тобі легко малювати, а є місце, де важко. Хіба б малювала ти, там де важко?
Емма мовчала.
- Не малювала б, - відповіла за Емму Олена. - Тому і висновок сам напрошується. Схему почали малювати, коли бокової стіни не було. А потім її добудували. І саме тому, змушені були малювати на твердому. Розумієш?
Емма повернулась до Олени і пильно подивилася їй у очі.
- Я в тебе вірю, Олено, і дійсно, вважаю, що ти дуже талановита, але… Ні! Я не дам свого дозволу.
Олена замовчала. Ще хвилину вона сиділа незворушно, сподіваючись, що директор музею все ж передумає, а потім, зрозумівши, що шансів у неї нема, різко встала і мовчки вийшла за двері, з усієї сили гримнувши дверима.
- Що? Ну як? – запитала Ліна.
- Ніяк, - сухо відповіла Олена. – Поїхали.
- Куди?
- У мерію…
Був ранок. Срібна роса лягла на безкрайнє поле. Було прохолодно. Ледь-ледь прояснилося небо. З одного боку воно було яскраво блакитне, з іншого – ще темно-синє. Все навколо ще було огорнене сном. Десь в глибині лісу зрідка прокидалась якась пташина, відкривала очі, викидала в повітря перші ранкові звуки і одразу ж замовкала. Для співів було ще дуже-дуже рано. Ліс спав. Зелена трава колихалася від легкого вітру. Під темним небом вона здавалася синьою, навіть, блакитною, але зовсім не зеленою, як було насправді.
Ява у великих плетених чоботях пробиралася крізь колючі гілки найбільш густої частини лісу. Гілки чіплялися за волосся, за сіру в‟язану хустину, якою дівчина накрила плечі, за довгу спідницю на запах. В одній руці Ява тримала порожню плетену корзину, іншою рукою намагалася відбитися від величезної кількості захисників тієї таємничої частини лісу. Сьогодні Ява вперше одягла чоботи. Вона завжди ходила босоніж. Але сьогоднішня її прогулянка, навряд, приносила їй задоволення. Сьогодні, на Пасху, за повір‟ями розквітала на болотах трава – бабин мак, яка саме в цей ранок мала чудотворні сили. В селі боялися тої трави, казали, вона чародійна, навіть, відьмарська. Та Яві не страшні були її чари. Дівчина пробиралася на саме болото крізь чагарники та колючі гілки. Ноги її грузнули, і чим далі вона ступала, тим не безпечнішою була її прогулянка. Корзина її вже трохи зламалася від товстих стручків.
213
Збоку повилазили товсті соломини, а сама корзина наповнилася листям та маленькими гілочками, які падали з дерев від вітру. Дівчина ступила ще один крок і вперлася ногою в товсту гілку, яка лежала поперек вузької стежки. Схопившись рукою за тонке зламане деревце, Ява просунулася трохи вперед. І раптом… Гілка, на яку оперлася дівчина ногою, тріснула, і одна нога Яви майже по коліно загрузла в болоті. Ява швидко притиснулася до стовбура дерева і вхопилася за нього двома руками, відкинувши корзину. Намагаючись другою рукою вхопитися за гілку вище, Ява стрибнула і другою ногою стала на густу траву. Болотна трава, на якій намагалася втриматися дівчина, одразу ж почала грузнути у болоті. Друга Явина нога теж опинилася по коліно в болоті. Ява стояла, тримаючись руками за дерево і відчувала, як в‟язке чудовисько потроху засмоктувало її всередину.
Дівчина подивилася уверх. За гілками густих старих дерев небо майже не проглядалося. Сонце ще не зійшло, хоча хмари трохи посвітлішали, і з темно-темно синіх вони перетворилися на сіруваті. А болото продовжувало поглинати. Дівчина трималася за гілки дерев, як тільки могла, але лісове чудовисько виявилося сильнішим. Ява не пручалася і не переживала. Вона, навіть, не боялася. Очі її були ясні, як завжди. Без страху, без боязні. Ява настільки любила цей ліс, ці дерева, ці болота, ріки, що ніколи би не повірила, що ліс може вкоротити їй віку. Вона знала, це болото лише грається з нею, та насправді, ніколи не вчинить їй нічого поганого.
Ява виросла у цьому лісі. Він любив її, як свою дитину. Коли вона народилася, блакитне небо розмалювало її очі таким же кольором, вітер заплітав волосся, квіти прикрашали її одяг. Вона вмивалася росою, волосся мила лише відварами трав. Хіба ж міг ліс так вчинити з нею? Так безсоромно забрати її душу?
А тим часом, болото продовжувало засмоктувати тіло дівчини. Ноги загрузли в болоті і рухати ними було вже неможливо.
Дівчина покірно стояла і трималася за дерево. Недалеко під зламаним деревом лежала тепла коричнева хустина, злегка ворушачись від вітру. На землі десь між чагарників лежала зламана корзина з випертими назовні соломинами. Між хмарами лише починало проглядати сонце. Та все одно було іще темно. Гілки дерев міцно зчепилися в єдине, і перекрили собою перші помітні яскраві промінці, так наче хотіли перешкодити Яві хоча б в останній раз попрощатися з сонцем.
Ледь стоячи на місці, дівчина обернулась і побачила на відстані витягнутої руки чарівну квітку – бабин мак. Темно-коричневі пелюстки стиснулись від прохолоди. Чорна середина видавала різкий неприємний запах.
Очі дівчини запалали. Вперше за все життя вона побачила цю квітку. Раніше, вона лише чула від батька легенди про її чудодійні сили. Ява посміхнулася. Вона потягнулася рукою, і намагаючись зірвати чарівну болотну рослину, відпустила стовбур дерева, за який трималася…
- Марто, з днем народження! – промовив Влад, даруючи Марті квіти і маленький пакуночок.
- Дякую за квіти. А в коробочці що?
- Там секрет! – відповів Влад.
- Покажи, покажи! – підбігла Емма. – Покажи секрет.
- Ні, ні, ні! – засміявся Влад. – Дарую з однією умовою – не показувати Еммі.
Всі засміялися.
- Оце так друг, - похитала головою Емма.
- Ну добре, добре, - обійнявши Емму, промовив Влад. - Я жартую! Розпаковуй! Там не секрет, там просто сюрприз.
Влад зняв кросівки. Всі дівчата обступили Марту, намагаючись побачити, що ж такого неймовірного поклав Влад у маленьку коробочку.
- До речі, слухайте всі! Сьогодні познайомлю вас усіх зі своєю новою дівчиною!
- Вже новою? Владе, а як же Марина? – засміялась Емма.
- Марина - в минулому. Тепер Тетянка!
214
- Ну ти швидкий!
- А де ж вона, чого вона не прийшла?
- Вона прийде, трохи спізниться. А є телефон? Зараз я їй подзвоню.
- Телефон? – невпевнено перепитала Марта і на хвилину замовчала. – Ну дзвони, тільки швидко. Добре? Дуже довго не розмовляй.
- А-а-а, боїшся, що грошей наговорю? – пожартував Влад.
Всі засміялися.
- Чекаєш, що подзвонить Ірина? – пошепки запитала Емма.
Марта махнула головою.
- Якщо вона не подзвонить – це ж нічого не означає. Може, у неї немає грошей, чи просто не буде можливості. Я впевнена, вона пам‟ятає.
- Я знаю, - відповіла Марта.
Минула година.
Було дуже весело, гості були вже всюди, на балконі, у ванній, на кухні…
- Це часом не телефон дзвонить? – раптом запитала Марта, поставивши бокал шампанського.
- Ні, Марто, якщо він задзвонить, буде чути. Музика не так голосно грає.
- Добре.
Біля вікна сидів Остап. Він сьогодні був не в гуморі. Весь вечір він спостерігав за Владом, який не відходив від його Емми. Він то обійме її, то підійде якось надто близько, то щось їй говорить, а вона сміється… Чого вона сміється? Хіба він так смішно жартує?..
Остап опустив голову.
Звісно, він розумів, між Еммою та Владом нічого немає, вони лише друзі. І всі ці обійми – це все несерйозно. Але ж, все одно… Так неприємно.
- Так, я іду курити! – голосно крикнув Влад. – Хто зі мною?
Всі замовчали.
- Що, ніхто не курить? Марто?
- Я? Ні, я не піду. Я боюся пропустити телефонний дзвінок.
- Хлопці!
- Я не курю.
- Я теж.
- І я не курю.
- Я забув, де я знаходжусь. Самі моделі та бомонд, - пожартував Влад. – Добре, піду на балкон і буду курити гордий та одинокий.
- Я з тобою піду, - раптом промовив Остап, злізаючи з підвіконня.
- Остапе, ти палиш? – здивувалась Емма.
- Ні, я просто легко піддаюся поганому впливу, - посміхнувся Остап.
Влад і Остап вийшли на балкон і запалили цигарки.
- Марто, Марто, телефон!
- Телефон, телефон!
Марта схопила Емму за руку і потягнула за собою до телефону.
- Це вона, це вона! – шепотіла Марта. – Алло! Ірино! Подруго! Дякую!
- Це вона, - шепотіла Емма, обіймаючи подругу.
- Як ти? Де ти?
- Я в Палестині, - відповіла Ірина. – Тут дуже страшно. Іде війна. Я б ніколи не подумала, що війна – це так страшно. Виходиш в магазин – і можна не вернутися додому. Стріляють просто на вулицях. Ідуть люди, а по паралельній вулиці їдуть танки.
- Це жахливо… Коли ти приїдеш?
- Я не знаю, - відповіла Ірина. – Я можу летіти хоч зараз, але менеджери готелю радять поки що не поспішати. Дуже небезпечно. Навіть, забороняють виходити з готелю.
215
- Це жахливо. Я, навіть, не знаю, що тобі порадити. Але так сильно хочу тебе побачити.
- Я знаю… Я теж хочу тебе побачити. А ще, нещодавно я думала…
- Що ти думала, що?
- Насправді, мені страшно вертатися. Я… Я не знаю, що я робитиму, я нікому не потрібна в вашому місті. Модельний бізнес – єдине, що виходило в мене добре. І все… А в модельний бізнес я точно більше не повернуся. Що я робитиму? Де працюватиму, на що житиму? Думаю, може, мені краще було б лишитися тут і почати життя з початку з чистого листа. Без помилок.
- Ні, Ірино! Ми знайдемо тобі роботу. Ти розумна, талановита. Ще й гарна. Тебе обов‟язково візьмуть на роботу.
- Що вона говорить? – схвильовано питала Емма. – Що? Вона шукає роботу?
- Так, - пошепки відповіла Марта, закриваючи рукою трубку. – Переживає, що не знайде роботу і, взагалі, не хоче вертатися.
- Дай мені, дай я з нею поговорю! – промовила Емма і видерла з рук Марти трубку. – Ірино, привіт!
- Привіт, Еммочко, рада тебе чути.
- Я теж рада тебе чути. Я хотіла тебе спитати. Моя секретар звільняється через вагітність. Тому я шукаю секретаря і помічника в офіс. Мені потрібна дівчина розумна, старанна, талановита і приємної зовнішності. Може, у тебе є хтось знайомий, кого ти можеш мені порекомендувати? У тебе ж багато вродливих подруг.
- Я! Я! – крикнула Ірина. – Візьми мене секретарем. Я розумна, старанна, і вродлива.
- О-о-о, точно! – промовила Емма. – Як я зразу не подумала? Я ж можу взяти тебе.
- Так, так! – промовила Ірина. – Не наймай нікого, я скоро приїду.
- Добре, Ірино. Я почекаю тебе. Приїзди якнайшвидше. Ми тебе усі чекаємо.
- Дякую, Еммо! Якби ти лише знала, яка ж ти, насправді, чудова.
- Бувай.
Емма передала трубку Марті.
- Ти - молодець! – промовила Ганна Еммі. – Все зробила правильно.
Всі оточили Емму, а вона із задоволенням розповідала, про що вона говорила з Іриною.
Марта поклала телефон на місце.
- Все, зв'язок обірвався, - промовила вона.
- Шкода.
- Так, - відповіла Марта. – Але Ірина така щаслива. Ти - молодець. Вона переживає, але видно, наскільки їй зразу стало легше.
- Вона зрозуміла, що комусь тут потрібна.
- Так, ми вже, навіть, домовилися, що коли приїдемо, то підемо в магазин купляти їй офіційний одяг, - радісно розповідала Марта. - Вона ж переживає, що у неї немає ні піджака, ні спідниці пристойної.
- Добре, що все так сталося. І все це завдяки Еммі.
Емма сором‟язливо опустила очі.
- Еммо, ти - молодець.
Всі почали аплодувати Еммі, а вона лише посміхалася.
Остап та Влад досі сиділи на балконі. Влад дивився крізь скло у кімнату і посміхався.
Остап зреагував на Влада, помічаючи той погляд, яким він дивився на Емму.
- Ці дівчата, - промовив Влад крізь посмішку, - такі кумедні… Через що їм так весело? Адже причини немає. Але через те, що їм весело – і нам на душі теж добре. Наче наш настрій залежить лише від них.
Остап відвів очі і подивився в кімнату.
Емма стояла посеред кімнати, а всі навколо аплодували їй.
- Ти ж сохнеш за нею, - раптом промовив Остап Владові. – Сохнеш, але майстерно це приховуєш…
- Про кого ти? – запитав Влад, продовжуючи посміхатись.
216
- Ти знаєш…
Влад затягнувся сигаретою, не відриваючи очей від Емми.
Емма посміхалась, роздавала автографи, підписувала журнали зі своїм зображенням… І виглядала такою щасливою.
- Зараз вона щаслива, - промовив Влад. – Коли вона щаслива, я теж щасливий.
Остап нічого не відповів.
- Знаєш, вона мені дуже подобається, - щиро продовжив фотограф, струшуючи попіл. - Не так, як інші дівчата. І сказати чесно – модель з неї не найкраща. Вона не вміє ходити на підборах, не вміє одягатися.
Остап здивовано подивився на Влада.
- Так, це правда, - помітивши здивування Остапа, повторив Влад. - Вона жахливо одягається. Якби не Клава, не Ганна… Але мені вона подобається такою, яка є. Бо в ній є все. Все, що хочеш. Мільйони постатей, мільйони характерів. Вона за день грає мільйони ролей. Мільйон разів змінює думку, мільйон разів настрій. І в цьому вся її краса. Коли вона сказала, що її родовід досліджують студенти, і що, можливо, вона і є графиня роду Полонезьких – я вже тоді знав, що вона - не графиня. Точно знав. Але блиск в її очах, бажання бути блакитної крові… Боже мій! Ти б це бачив. Як же я мріяв, щоб ті археологи помилилися і вибрали графинею її.
- Ти не знаєш її так, як я, - промовив Остап. – Вона - графиня, королева! Її грація, її вчинки. Вона робить такі речі… Вона так прощає… Ти не знаєш, скільки вона пережила.
- Ці вчинки, ця грація – все театр, - відповів Влад. – Вона хоче, щоб ми так про неї думали, і ми так думаємо. А насправді, вона - сама звичайна жінка.
- Ти не любиш її, тому так говориш, - промовив Остап.
Влад посміхнувся.
- Може… Може, і не люблю. Але більше за все на світі я мрію, щоб вона стала щасливою. Найщасливішою в світі! Мені більшого і не треба. Я б ніколи не запропонував їй руку і серце, бо знаю, зі мною Емма Красовська щасливою не буде. Їй треба більше, більше, ще більше. Їй треба все! А у мене всього немає. Хто я? Простий фотограф… Я можу лише замкнути її в чотирьох стінах і навчити виховувати дітей. І все… А їй треба більше. Їй треба простір. Місце, для втілення своїх благородних, благодійних ідей, які допоможуть всьому світові стати краще.
Був ранок. Тонке прозоре повітря було пронизане прохолодою. Сонце ледь-ледь виглядало з-за горизонту.
Емма сьогодні прокинулась раніше, вже встигла поснідати, і після цього одразу ж відправилась в замок. Не зважаючи на те, що вчора день народження Марти затягнувся до двох ночі, спати зовсім не хотілося. Емма була свіжою, і вирішила пробігтися.
- Вас підкинути? – запитав таксист, що проїжджав по дорозі.
- Ні, дякую, - не припиняючи бігти, відповіла Емма.
- Тоді можна просто автограф для моєї доньки. Її звати Валя.
Емма нахилилась і підписала листок.
Сонце вже майже зійшло. Дедалі ставало все тепліше, і повітря не здавалось таким прохолодним. Нарешті, дорога скінчилася, і Емма підійшла до замку.
Було близько семи ранку. Але.. Що це? У замку бурлила робота. Біля самого входу на території стояли величезні машини. Навколо ходили якісь незнайомі люди, одягнуті у каски і яскраво червоні костюми.
Емма зірвалася з місця і побігла.
- Пробачте, в замок не можна, - зупинив її один із чоловіків.
- Що ви робите, пустіть мене. Я відповідаю за цей замок! – крикнула Емма.
- А я відповідаю за вас, поки тут ведуться роботи! – відповів чоловік.
- Що це все значить? По якому праву?
Вона обернулась. Позаду неї стояла Ліна. Емма подивилася на неї, але графиня лише мовчки вийняла з файлу листок паперу і вручила його Еммі.
217
Емма пробігла очима по листку. Це був дозвіл мера на проведення робіт у замку, який базувався на тому, що камінець, який досі не знайдено, представляє величезну цінність для історичної спадщини міста…
Емма не дочитала лист до кінця. Вона сіла на сходи і опустила голову.
Як же так…
Так вчинити з нею…
Як все просто… Просто взяти дозвіл у мера… Просто почати роботи, нічого їй не повідомивши… Отак просто змовитися і зрадити її.
І знову, як колись. Як тоді, коли Руслан зрадив її. І Клава, і Ганна.
А тепер список поповнився. Ліна… Олена… Хто далі? Хто?
Хіба щось в тому є погане? Що поганого в тому, щоб досягати своєї мети, не зважаючи ні на що, переступаючи через усіх. А камінець у п‟ятдесят тисяч доларів, звичайно ж, дорожчий за весь музей, за мораль, за дружбу…
Емма не плакала. Вона просто сиділа на сходах, а думки бігали у неї в голові, як маленькі комахи.
Минув якийсь час.
Дівчина сиділа незворушно.
З замку вийшла Олена. Вона скинула з голови червону каску і, подивившись на небо, вільно зітхнула. Було близько десятої, а Олена знаходилася в темному замку в важкій чоловічій касці з шостої години ранку. Тепер у неї розколювалась голова від болю, очі сліпило сонце, а від його яскравості паморочилась голова.
Карпова побачила Емму і підійшла до сходів.
- У тебе є таблетка від головного болю? – запитала вона.
Емма нічого не відповіла.
Олена сіла поряд з нею на сходи. Емма відвернула голову в протилежний бік.
- Я помилилася, - тихо промовила Олена. – За тією стіною, яку ми розвалили – нічого не знайдено. Вибач…
Емма лише посміхнулась.
- Мені вже так усе набридло, - продовжила Олена, опустивши голову на коліна. – Дайте мені хтось таблетку від моїх невдач… Я могла дати голову на відсіч, що та кімната там є. А її там немає.
Емма нічого не відповіла. Їй ні про що не хотілося говорити. Щось тверде засіло у неї в горлі, і вона не могла вимовити ані слова. А може, просто не хотіла.
Емма спостерігала за Остапом. Він стояв в метрах двадцяти і розмовляв по телефону. Його розмови чути не було, але видно було, як схвильовано він себе поводив. Декілька раз він набирав чийсь номер, переходив з одного місця на інше і нервово дивився по сторонам.
Нарешті, він вимкнув телефон і поклав його у кишеню. Різко оглянувся навколо, і побачивши Емму, попрямував до неї.
Емма все ще сиділа незворушно. Вона, навіть, не помітила, в який саме момент зникла Олена. Їй було все байдуже. І чудова погода, і люди в касках, і великі машини… І напіврозвалений замок, в реставрацію якого вона вклала душу.
Остап підійшов до неї ззаду і ніжно її обійняв.
- Дзвонила Марта, - прошепотів він їй. – Ірина… Її убили сьогодні вранці під час теракту…
Емма закрила очі…
Здавалося, ще вчора все було так добре… Ірина мала приїхати, разом з Мартою купити собі новий одяг, влаштуватися на нову роботу. І почати життя спочатку. А сьогодні все змінилося, її просто убили. Куди ж котиться цей світ? Що в житті може бути жахливіше? Навалилося одразу все, і зрада, і розтрощений замок, і нікому не потрібні місяці роботи… А тепер ще й Ірина. Хоча… До загального ж болю додалася лише одна крапля. Подумаєш… Від того вже ні холодні, ні тепло.
218
Ліна сиділа на дивані і чекала ворожку. До Нонни була величезна черга, жінки з дітьми, чоловіки, бабусі.
Ліна гортала свої записи, щоб хоч якось скоротити час очікування.
- Ворожка Нонна більше не приймає сьогодні, - промовила дівчина, яка вийшла з квартири.
- А коли можна прийти?
- А чому вона не приймає?
- Вона дуже втомилася, вона приймає сьогодні з шостої ранку.
Ліна посміхнулась, залишаючись сидіти на диванчику.
Всі потроху розійшлися.
Ліна знову почала гортати свої записи.
- Дівчино, я закриваю двері, можна швидше?
- Що? – злякано перепитала Ліна. – А-а-а, пробачте, вже йду.
Ліна встала і почала складати листки в сумку.
- Графине, ви? – перепитала дівчина.
- Так, - посміхнулась Ліна.
- Зачекайте, запитаю Нонну, може, для вас вона зробить виключення.
Дівчина зникла в кімнаті і за хвилину вийшла з великою посмішкою.
- Проходьте, графине!
Ліна зайшла в кімнату.
- Графине, я знала, що ти тут! – промовила Нонна.
- Не сумніваюсь, - відповіла Ліна.
- Не віриш мені? – обернувшись, запитала Нонна.
- Чому ж? Вірю…
- Ти не віриш, - скептично промовила Нонна.
Ліна сіла за стіл.
- Якщо ти знала, що я прийшла, чому ж не вийшла, не забрала мене? Я ж могла піти, коли ти сказала, що більше не приймаєш.
- Але ж не пішла…
Ліна знову посміхнулась.
- Не віриш, - повторила ще раз Нонна. – Якщо не віриш, чому ж тоді прийшла?
- Бо ти розумна…
- Я - ворожка.
- Ні, ти просто дуже розумна. Ти психолог, ти філософ, ти вмієш розбиратися в чужій душі.
- Я лише ворожу…
- Нехай, так, - зітхнула Ліна.
- Чого ти прийшла?
- Я не можу знайти кімнату, і графа… І камінець…
- Ти знайдеш, - промовила Нонна. – Кімната в тебе перед носом.
- Ні! Нема! Я шукала скрізь.
- Погано шукала.
- Я шукала! Я вже не знаю, де ще шукати. Може, тому і тобі перестала вірити. Просто втратила віру в усе…
- Кімната в твоїй душі, - посміхнулась Нонна. – Ти її вже знайшла…
- Нонно, Нонно, якби ж я могла хоч щось зрозуміти з твоїх загадково-філософських перлів.
- Шукай свою душу, - посміхнулась Нонна. – В душі знайдеш розгадку, де кімната.
Минуло три дні…
Змарніла Любава… Посивіло її довге волосся… Зникли квіти та стрічки з її вбрання. Шкіра жінки, завжди свіжа та молода, зім‟ялася, згорнулася дрібними зморшками. Блакитні очі стали світло сірі, немов прозорі… То від сліз. Виплакала Любава все, що могла. Вже й сліз не лишилось. Господарство своє занедбала, забула… Сусідки
219
годували її свиней, курей, гусей. Вечорами пололи її город, щоб зовсім бур‟янами не обріс.
А Любава лише біля паркану стоїть, немов не жива. Дивиться своїми скляними прозорими очима вдаль та чекає єдину доньку.
Підійдуть сусідки до Любави, стануть поруч, та, навіть, слів не можуть підібрати, щоб втамувати хоч якось Любавине горе.
- Любаво, - шепоче Мигдалина. – Ми твоїх курчат нагодували, свиней вже у сарай загнали. Сарай зачинили, а ключик я під поріг тобі поклала.
Стоїть Любава, не ворухнеться.
- І полуницю тобі спололи, вже зацвіла вона в тебе. Раніше, ніж у всіх, як завжди, - сміється Галина.
- Все забирайте, - ледь чутно шепоче Любава. – І курей, і свиней… І полуницю… Дитину мені поверніть.
Постоять сусідки біля Любави. Та й порозходяться. Горе – горем, а сім‟ї свої годувати треба, і своє господарство треба до ладу привести.
Олесь за цей час жодного разу не плакав. Подивиться на змарнілу дружину, обійме її.
- Ява в лісі не пропаде, - шепоче він. – Ще вернеться…
А Любава і слова не зронить.
Махне рукою Лесь та піде до коней. Раніше Ява їх доглядала, любила більше за все. А зараз… Прийде Лесь, принесе вівса. Поставить перед ними. А вони стоять, немов вкопані, їсти з його рук не хочуть. Немовби відчувають, що горе якесь сталося.
Змарнів і Василь. З тих пір, як Ява зникла, словом ні з ким не обмовився. Все у саду сидить, горщики розмальовує. Немає тепер коханої в нього…
Сільські хлоп‟ята ліс весь обнишпорили, казали, що скрізь були, і гукали її, і кричали, та не відгукнувся ніхто.
Був вечір. Олена сиділа за комп‟ютером і малювала якось спеціальною програмою схеми.
В кріслі сиділа Ліна і клацала пультом від телевізора.
- Що ти робиш? – запитала Ліна.
- Ввожу дані замку. Ті, які ми знаємо на сто процентів. А програма сама розрахує, в яких місцях може бути кімната.
- Який сенс? – безнадійно запитала Ліна. – Після сьогоднішньої поразки ніхто не дасть нам довбати ще й підлогу. Досить того, що ми стіну в четвертому секторі роздовбали.
- Я досі не вірю, що помилилась. Де ж іще, якщо не там? Подай мені схеми, ті що на окремих листках.
Ліна ліниво простягнула Олені схеми.
- Вже о пів на дванадцяту ночі, - промовила Ліна, вимкнувши телевізор.
- А Нонна щось іще казала? – не відриваючись від комп‟ютера, запитала Олена.
- Та ні, лише те, що я розповідала. Що треба знайти свою душу, і в ній шукати розгадку. Ти часом не знаєш, що таке душа, і де її шукати?
- Не знаю, - відповіла Олена. – Мені здається, у кожної людини щось своє. У всіх душа різна… Може, знаєш, серце – це те, без чого людина не може прожити фізично, а душа – це те, без чого вона не може прожити морально. Тобто, якби не душа, людина була б зовсім іншою.
- Ну, наприклад, у тебе яка душа?
- У мене… Не знаю. Може, це моя робота… Якби не наука – я була б зовсім іншою. Мені подобається робити те, що я роблю. І навіть, якщо я помиляюсь, у мене не зникає інтерес до археології та історії. Може, це і є моя душа.
- Твоя робота? – перепитала Ліна. – Ну-у-у, я довгий час працювала журналістом. І моя робота мені встигла так набриднути, що я, навіть, біля будинку видавництва не можу пройти. Обходжу п‟ятою дорогою.
220
- Ну… Це тому, що тобі не давали писати те, що ти хочеш. Змушували писати про усілякі дрібниці. А ти про серйозні речі хотіла писати. От і все. Може, твоя душа – це творити. Тільки не під замовлення модних журналів, а те, що хочеш ти.
- Я зараз пишу те, що хочу… І мені це подобається…
- Що ти пишеш?
- Я пишу роман… про графа. Я ним живу і дихаю… І все, що я думаю, все, що приходить мені в голову, я записую на свої листки. А ще, я іноді записую якісь думки, які я до цього ніколи не знала, ніколи про це не думала. Вони приходять до мене нізвідки. Але я знаю, що це правда.
Олена уважно дивилася на Ліну.
- Може, це і є моя душа? Мій роман?
- Може…
Ліна натхненно почала виймати розкидані по сумці папери і складати їх до купи.
- Тобто, якщо слухати Нонну, - припустила Олена, - то розгадка в твоєму романі. А ти писала щось про кімнату? Писала? Чи ще будеш писати?
- Я писала… Я вже писала…
- Що? Покажи! – видираючи з рук Ліни папери, зацікавлено запитала Олена.
- Я… Я не пам‟ятаю. У мене вже близько триста сторінок…
Ліна та Олена нервово рилися в записах, шукаючи одне єдине слово «кімната». Листки падали на підлогу і плуталися не в тому порядку.
- Може, ти писала, де саме знаходиться та кімната.
- Ні, - покачала головою Ліна. – Я писала, що вона просто у підвалі. І що туди може зайти тільки…
Ліна раптом замовчала.
- Хто? – припинивши ритися в паперах, перепитала Олена.
- Я згадала, що говорила про це з Еммою. І припустила, що може, в кімнату може зайти лише людина роду Полонезьких. Я записала це у блокноті… А блокнот, здається, лишила в Остапа вдома…
- Людина роду Полонезьких? Тобто, ти?
- Я… Лише я…
Теплий весняний вечір. На дворі розквітли по всьому небі зорі. А Любава коло печі сидить, закуталась в три кожухи.
Мигдалина вже й вареників наварила, і компот зробила. А Любава все сидить мовчки.
Мигдалина за віника взялася, та хату почала підмітати. Все Мигдалина за Любаву робила. Весь день у себе в хаті порається, а ввечері піде до Любави та ще й там все поробить. І де тільки сили в неї бралися?
Та Мигдалина не спроста це все робила. Як молодшою ще була, то відбила вона чоловіка в однієї сільської пані. Казали всі, що Мигдалина - відьма, приворотним зіллям чужих чоловіків одурманює. І що немов би зв‟язалася Мигдалина з нечестю усякою. А потім ще й хата в неї вщент згоріла. Погоріло геть усе. І почали злі язики говорити, немов би покарання прийшло Мигдалині за те, що сім‟ю чужу розбила. Всі тоді від неї відвернулися, обходили її обгорілу хату третіми стежками. А згоріла у Мигдалини не лише хата, а й сарай, і город. Подохли в тому сараї корови, свині, врожай весь вигорів. Залишилася жінка ні з чим. А люди є люди… То їй покарання, кажуть, за те, що з чортами зв‟язалася та чоловіка вкрала. Так воно чи ні, а Мигдалина з тим чоловіком і досі в парі. Живуть душа в душу вже котрий рік. Та що кому розкажеш… Відвернулися всі від Мигдалини, лише шепотілися їй у слід.
А Любава плювати тоді на всіх хотіла. Парочку гусей Мигдалині принесла, щоправда не найкращих, але все ж принесла. Картоплі мішок з погребу виділила. А ще й дозволила Мигдалині порубані дерева з-за сараю собі забрати, на відбудову хати.
Застерігали тоді сусідки Любаву щодо Мигдалини:
- Дивись, Любаво, люди не задля втіхи кажуть, що зв‟язалася вона з нечистю. В голові в неї чаклунство.
221
- Яке чаклунство, яка нечисть? - сміялася Любава. – Вам аби потовктися на чужому горі.
Минули роки. Забули люди, що Мигдалина - «відьма». Відбудувала вона хату свою, господарство відродила, а Любаві не забула тої доброти. Що єдина вона не відвернулася від неї, хоча ніколи і не називала себе подругою.
Тепер прийшов час Мигдалині відплатити за доброту Любави. Допомагала Мигдалина, чим тільки могла. Чоловік її – Яків - і воду носив, і овес з ринку коням привозив. А про гроші і слухати не хотів.
Підмела Мигдалина підлогу та присіла біля Любави. Дивиться на неї, а Любава висохла зовсім. Стара-стара стала.
- Змарніла ти, Любаво. Вже далі нема куди…
Мовчить Любава.
- Он Марічка у тебе підростає, красунею буде.
- Марічка мені рідної доньки не замінить, - ледь ворушачи сухими губами, промовила жінка.
- То ти би, Любаво, не сиділа біля печі, а головою думала. Шукати доньку треба!
- Та де ж мені шукати її? – розвела руками мати. - Ліс обійшли, а її, як і не було…
- До Варвари сходи, - прошепотіла Мигдалина.
- Що? – злякано перепитала Любава.
Мигдалина встала, навшпиньки підбігла до дверей, визирнула на вулицю і впевнившись, що Олеся немає, підбігла до Любави та сіла перед нею на коліна.
- Любаво, любонько, іди до Варвари, вона тобі допоможе.
- До Варвари? – відстрибнула Любава, як ошпарена. – Як Лесь дізнається, що я до неї ходила, то вб‟є мене.
- Любаво, лиш вона тобі допоможе. Вона усе знає. А Лесеві не кажи нічого. Скажи, сестру свою двоюрідну провідати хочеш у сусідньому селі, що не була давно. А Варвара, Любаво, тобі допоможе. Вона нікому у допомозі не відмовляє. Скаже, чи жива твоя дитина, чи ні. А як раптом, ні, то підкаже тобі, що робити, щоб душа її з миром спочивала у небі.
- В житті не піду до тої Варвари. Заборонив мені Лесь, навіть, наближатися до неї.
В хату зайшов Лесь.
- Як знаєш, - знизала плечима Мигдалина і, взявши віник, пішла мести в сінях.
Ліна розплатилася з таксистом. Той взяв гроші, але деякий час ще стояв біля воріт, освітлюючи дорогу фарами. Він з подивом спостерігав за дівчиною, яка так сміливо ішла до темного зачиненого замку, ще й і о такій порі.
Ліна вийняла з кишені величезну зв‟язку ключів, від воріт, від замку, від кімнат.
Таксист розвернувся і повільно поїхав в сторону міста, сподіваючись, що дівчина все ж передумає, та покличе його назад.
Але графиня впевнено відчинила спочатку ворота, а потім величезні залізні двері замку.
Було без п‟яти північ. Ліна ступила в замок. Навколо панувала тиша. Лише десь далеко чувся тихий цокіт, ледь помітний, ледь чутний. Це був маленький кварцовий годинник в Ліни на руці.
Ліна ступила ще кілька кроків. Було дуже темно. Дівчина рукою нащупала вмикач. Тьмяне загадкове світло освітило коридор. Емма спеціально зробила світло таким тьмяним, щоб було схоже на давні часи, і замок не виглядав таким сучасним. Ліна повільно йшла коридором. Було так страшно. Мабуть, якби Емма прийшла в цей замок вночі, вона на ранок обов‟язково зробила б світло яскравішим. Ліна посміхнулась.
Раптом почувся пронизливий звук. Ліна здригнулася. Це був годинник, він сповістив, що вже рівно дванадцята.
Ліна глянула на годинник. Стрілка завмерла. Ліна притиснула руку до вуха, але годинник мовчав.
- Невже сіла батарейка…
222
Графиня повернула у четвертий коридор. Світло туди не проходило. І з кожним кроком ставало все темніше і темніше. Навколо лежало неприбране каміння зі стіни, яку так натхненно сьогодні розбивали будівельники на чолі з Оленою.
Дівчина раз у раз чіплялась за якесь обладнання будівельників, яке досі не прибрали. Нарешті, вона дійшла до стіни, яку сьогодні розбили. За стіною знаходилася ще одна стіна. Вони знаходилися в сантиметрах сорока одна від одної, як і казала Олена. Ліна протиснула голову між стінами і зазирнула всередину. Раптом, щось осліпило їй очі. Вона злякано відскочила від стіни. За хвилину, графиня знову заглянула в проміжок між стінами. Там було світло. Яскраве, наче свічка.
Ліна протиснулась між стінами і пішла на світло. З кожним кроком прохід між стінами ставав все ширшим і ширшим, і повільно переходив у тонкі закручені змійкою сходи. Серце дівчини вискакувало с грудей. Від хвилювання вона майже не дихала. Лише раз у раз набирала застояне пильне повітря собі в груди. Але ішла далі.
Невдовзі, вона почала спускатися сходами. Через перила, за які трималася Ліна, було видно кімнату, посеред якої стояв великий довгий стіл з палаючою свічкою. На стінах були розвішані картини. На столі лежали папери, чорнила, ручка з величезним пером. А біля самої свічки, у прямокутній скляній скриньці виблискував блакитний, як небо, камінець…
- Алло, Остапе!
- Олено, дев‟ята ранку. Чого ти о шостій не подзвонила, чи, взагалі, о четвертій? - сонно пробурмотів Остап.
- Остапе, Ліна зникла!!! – кричала в трубку Олена.
- Ліна? Зникла? – здивувався Остап, протираючи очі.
- Зникла! Поїхала в замок і зникла.
- Еммі дзвонила? Може, вона у неї.
- Емма зі мною, - промовила Олена.
- Як таке могло статися? Вона точно була у замку?
- Так, таксист який її віз – друг Ганниного чоловіка. Каже, підвіз її під самі ворота. І, навіть, дочекався, поки вона зайде. До того ж, двері в замок, дійсно, були замкнені з середини і біля входу лежали її ключі.
- А де ви зараз?
- Ми з автомату телефонуємо, того, що неподалік від замку.
- Будьте там, зараз я приїду.
Олена поклала трубку.
- Що будемо робити? Може, міліцію треба викликати? – запитала Емма.
- Та ні. Я думаю, Ліна десь у замку…
- Звідки ти знаєш?
- Я думаю, що їй вдалося розгадати таємницю, і вона знайшла кімнату.
Емма здивовано подивилась на Олену.
- Чого ти так думаєш?
- Вона була у Нонни, - промовила Олена. – Нонна сказала, що розгадка в її романі.
- А що в романі?
- А в романі написано, що в кімнату може увійти людина лише роду Полонезьких.
- Чи варто сподіватися, що це все правда? – скептично запитала Емма.
- Не знаю.
Олена і Емма зайшли в замок і попрямували коридором.
- Сюди треба повернути? – промовила Олена.
- Чому? Ви ж, здається, розбили тут стіну і кімнати за нею не було.
- Не знаю, - знизала плечима Олена. – Навіть, програма комп‟ютерна в мене вдома показала, що кімната має бути тут.
Олена підійшла до розбитої стіни і зазирнула всередину.
- Нічого не розумію, - раптом промовила вона.
- Що?
223
- Та ні, нічого. Просто вчора цього проходу тут не було…
- Просто магія, - посміхнулась Емма. – Може, ти забула.
- Я? Забула? – скептично перепитала Олена. – Я точно пам‟ятаю, що тут був найменший простір. Сантиметрів тридцять-сорок. А зараз більше півметра.
- Таке можливо? – перепитала Емма, заглядаючи за стіну. – Хочеш сказати, що хтось за одну ніч міг посунути стіну на двадцять сантиметрів вбік. Давай я спробую зайти туди. Може, там кімната.
Емма зайшла в прохід і пройшла вздовж стіни.
- Що там? – запитала Олена.
- Нічого… Стіна. А далі безвихідь.
Емма вийшла з проходу.
- Ти нічого цікавого не помітила? – запитала Олена.
- Ні… Я ж не археолог… Зайди сама подивись.
Олена зайшла у прохід і уважно подивилася на стіни.
- Камінь… Десь сімнадцяте сторіччя, - торкаючись долонею стіни, промовила вона.
Олена ступила кілька кроків в сторону тупика.
- Боже, о боже, тримай мене!
- Що, що сталося? – підбігла Емма.
- Тримай, не відпускай, - промовила Олена, протискаючись між стінами. – Голова, дуже запаморочилось у голові.
- То ти хвора, - промовила Емма, витягаючи Олену з маленького коридорчика. – Тобі лікуватись треба.
- Ні, не треба, - прошепотіла Олена. – Там кімната.
- Що?
- Там кімната. Під тим місцем кімната.
- Під яким? Під тим, куди я стала. Там точно кімната. Висота близько двох метрів. Це точно.
- Неймовірно. Виходить треба було розбивати не стіну, а підлогу, - промовила Емма. – А як же вони заходили в ту кімнату. Стрибали?
- Я не знаю.
- Треба викликати робітників і розвалити підлогу в тому місці.
- Я думаю, мер більше не дасть дозволу на роботи в замку.
- То й що, - промовила Емма. – Я дам.
В замку було дуже шумно. Якимись незрозумілими залізними інструментами будівельники з усієї сили стукали по кам‟яній підлозі і відлуння цього жахливого звуку чулося по всьому замку. Від нього дзвеніли стіни, тріщало каміння, і з кожним рухом залізного молотка здавалося, що він б‟є вже не по підлозі, а по міцній червоній касці, яка знаходилась на голові. З кожним ударом очі закривалися самі собою, а тіло здригалося.
Емма та Олена стояли осторонь та лише дивилися на чотирьох чоловіків, які натхненно працювали в єдиній злагодженій команді.
- Увімкни алмазну пилу!
- Увімкнено.
- Давай!
Тонкий диск, швидко обертаючись, почав різати камінь на частини. Пронизливий звук виїдав мозок просто з голови.
- Перегрілося! Воду! – крикнув поважний чоловік.
- У мене содовий розчин.
- Лий, кажу!
- Де кувалда?
- Той камінь не чіпай. Можемо зачепити основу. Починай з того краю, де розпилили. А далі підемо по краю стіни.
224
- Дівчата, ви що тут робите? Ідіть на вулицю. Ми вас покличемо.
- Ні, - відповіла Олена. - Ми будемо тут чекати.
- Ну дивіться. Пилюка стоїть, гуркіт такий. Ще погано стане. Потім голова боліти буде.
- Не буде, - відповіла Олена.
- Пішли, - взявши за руку Олену, попросила Емма. – Вже голова розколюється. Хай працюють. Потім нас покличуть.
Олена подивилась на бліду, як сніг, Емму. Їй було погано. Може, дійсно не вистачало повітря. Ще й цей гуркіт…
Дівчата вийшли на вулицю і сіли на сходах.
- Я все чекаю, що прийде Ліна, - промовила Олена
- Я теж.
- Що там з Іриною? – обережно запитала Олена.
Емма опустила очі.
- Не знаю, я намагаюся влаштувати, щоб її тіло перевезли. Але ж це так важко… Тіло досі там. Його віддали якісь благодійній організації, яка погодилась поховати Ірину за свої кошти. А я так хотіла її тут поховати, щоб хоч бабуся в останнє з нею попрощалася. Але ж сама знаєш… Ніхто не хоче допомагати одинокій дівчинці, яка біжить на зустріч поїзду і махає прапорцем.
- А мер?
- А що мер? Ти не знаєш нашого мера? – посміхнулась Емма. – Йому аби менше грошей витратити і щоб не зачепило його статусу в суспільстві. Он справа з твоїми Подолищами досі стоїть. Зібрали мізерні кошти. І ті - з людей, інститутів, шкіл… А міська влада ні копійки не виділила. То кажуть, вибачте, грошей нема, бюджет не затвердили. А то кажуть, вибачте, грошей нема, бо бюджет вже затвердили.
Олена засміялась.
- Важко на громадській посаді, особливо, чесній людині.
- Важко… Якби в мене були гроші – я б, не вагаючись, тих людей всіх поховала. А на тому місці збудувала би церкву, або музей. Або і музей, і церкву.
- Читаєш мої мрії, - сумно похитала головою Олена. – Там не просте місце. Повір. І якщо ти зробиш – ти сама відчуєш, наскільки в цьому місці стане менше болю. Ти тисячі людей з пекла відправиш у рай.
- Ну що, красуні, ідіть дивитися на свою кімнату! – крикнув чоловік, витираючи з лоба брудною рукою пил.
- Кімнату? Там є кімната! – крикнула Олена. – Яно, всіх археологів у четвертий коридор замку, швидко!!!
Олена і Емма вскочили і побігли в замок.
- Василь, драбину там притримай, - крикнув чоловік в дірку в підлозі. – Графині наші спускатися будуть.
- Добре тримаю! – почулося з підвалу. – Хай ще ліхтарів візьмуть. Бо дуже ж вже тут темно.
- Ти драбину тримай, а я зараз вам лампу електричну туди опущу.
Олена і Емма обережно спустилися вниз.
- Поки що стійте. Зараз нам посвітять, - промовив незнайомий чоловічий голос.
- Спустив! Мирон, вмикай.
Мирон увімкнув лампу і кімната освітилася яскравим світлом.
Дивно, але кімната була закрита стінами з чотирьох боків. Ні сходів, ні дверей… На стінах висіли старі картини, які ледь-ледь проглядали крізь шари пилу та павутиння. Посеред кімнати стояв старий стіл. Посеред столу стояла стара зігнута свічка, яка не горіла уже, мабуть, років сто. Поряд із свічкою стояла пуста чорнильниця, в якій давно вже висохли чорнила. Стара ручка з величезним пір‟ям покрилася пилом.
А поряд із свічкою стояла прямокутна скляна скринька.
Емма підійшла ближче і обережно, майже не торкаючись верху, взяла скриньку в руки.
- Що там? – запитала Олена.
225
- Нічого… Порожньо. Вона пуста.
Ішла третя година досліджень.
- Обережно зі скринькою, - голосно промовила Олена. – Хто її взяв? Ігнате, ти?
- Ні!
- Хто взяв скриньку? – крикнула Олена.
- Я! Я взяв, - відповів хлопець.
- Борисе, і всі! Будь-ласка, уважніше слухайте мій голос, коли я ставлю питання! Добре?
- Та-а-ак, - пробубоніли всі під ніс.
- Добре. Борисе, до мене!
Борис підійшов до Олени.
- Що в тебе?
- Мабуть, це дивно дуже… І ви мабуть, зараз будете кричати на мене…
- За що?
- За мої погані знання… За те, що я не розумію нічого в своїй роботі. І взагалі, просто тому, що ви весь час кричите.
- О-о-о, я весь час кричу? – здивувалась Олена. - Ти мені лестиш. Кажи. Я не буду кричати.
- Ну просто це мої роздуми. Я не витирав пил зі скриньки. Коли ми прийшли, вона була відкрита. Шар пилу говорить про те, що вона стояла тут кілька сотень років. А от всередині є місце у формі ромба, де пилу немає. Наче тут лежав якийсь ромбовидний камінь, через який пил не потрапив у скриньку.
- Чому камінь? – різко запитала Олена.
- По вм‟ятині. Це явно був важкий матеріал.
- Молодець, далі.
- Виходить, судячи з того, що пил, все таки, є, але небагато, можна припустити, що вчора чи позавчора хтось забрав цей камінь.
- Коли саме?
- Не знаю, в залежності від того з якою швидкістю тут утворюється пил.
- Молодець! – радісно промовила Олена.
- Дійсно? Вам подобається?
- Звичайно! Все правильно!
- Можна написати це у звіті?
- Звичайно! Звичайно ж, ні, - спокійно відповіла Олена. – Ти всі висновки зробив правильно. А тепер іди попроси у дядька Василя води, намочи ганчірку і протри цю скриньку так, щоб окрім тебе ніхто більше не здогадався, що тут щось лежало.
Борис ображено подивившись на Олену, зітхнув.
- Могли б зразу сказати, що мої припущення помилкові, а не знущатися, - промовив він. – Я сам розумію, що вчора ніхто не міг взяти цей камінець, бо сьогодні вранці цієї дірки в підлозі ще не було.
- Як успіхи? – запитала Емма, підійшовши до подруги.
- Працюємо, як навіжені, - відповіла Олена. – Мені не вистачає Ренати…
- Там зверху вже стільки спеціалістів. Розглядають картини.
- Серйозно? І що кажуть?
- Кажуть, що картини дуже добре збереглися, що над ними не доведеться багато працювати.
- Це добре. Яно!
- Так, Олено.
- Піднімися наверх і попроси у дядька Василя такий молоточок. Невеличкий. У нього два є. Мені треба менший.
- Зараз.
- А де Остап? – запитала Емма.
226
- Остап забрав папери, судячи з усього рукописи графа. Сказав, буде у бібліотеці разом з іншою групою.
- Ясно, а камінець? Його не знайшли? – раптом запитала Емма. – Що там той хлопець розповідав про скриньку?
- Камінь хтось учора забрав, - промовила Олена.
- Вчора? Він що з глузду з‟їхав?
- Я з ним згодна.
- Як таке може бути?
- Олено, тримай молоток! – крикнула Яна.
Олена взяла молоток і почала стукати по стінах.
- Тут нема, тут нема, тут нема…
- Я нічого не розумію. Хочеш сказати, що Ліна могла бути вчора тут? – ідучи за Оленою, не розуміла Емма.
Олена, стукаючи по стінах, махнула головою.
- Олено, хіба таке може бути? Як вона увійшла?
- Вона казала, що в кімнату може увійти лише людина роду Полонезьких.
- Але ж не крізь стіни увійти, - розгублено промовила Емма.
Олена продовжила іти вздовж стіни, стукаючи молотком.
- Там стіна, там стіна. Там, взагалі, нічого немає, - шепотіла собі під ніс Олена. – Якщо припустити, що протилежна стіна тримає верхню кімнату… Яно, поклич мені… Поклич мені…
- Кого?
- Мені б Ренату… Але… Добре, поклич Пилипа.
- Зараз.
Пилип підійшов до Олени. Декілька хвилин вони розмовляли, щось показуючи пальцями на стіні. Олена стукала молотком по стінах, а Пилип щось їй говорив, показуючи на різні частини кімнати. Нарешті, Пилип взяв молоток і пройшовся з ним вздовж всіх стін, стукаючи по каменях, а Олена стояла на одному місці, притиснувши вухо до стіни.
- Ну що? – запитав Пилип. – Почула?
- Почула, - відповіла Олена. – Клич дядька Василя з його чудо-пилою.
І знову в замку почався гуркіт. Всі, хто знаходилися в кімнаті, по трохи, не витримуючи шуму та пилу, почали вилазити наверх.
Остап, притискаючи до голови вологу ганчірку, вийшов з бібліотеки.
- Ну що таке? – крикнув він. – Працювати неможливо.
Повз нього пройшли Ігнат та Денис, акуратно переносячи родові картини.
- Що там грюкотить? – нервово запитав Остап.
- Олена знайшла сходи, які ведуть з першого поверху до підвальної кімнати. Вони закладені камінням від самого верху до низу.
- Неймовірно, - посміхнувся Остап. – А ще рік тому я думав, що все знаю про цей замок.
Два дні тому…
Ліна стояла посеред коридору в квартирі ворожки Нонни. Люди навколо вже розійшлися, бо ворожка Нонна «втомилася». Ліна посміхнулась. Їй здавалося, що Нонна надто вже ідеалізує свою постать ворожки. Може, вона, взагалі, ніяка не ворожка. Просто розумна, гарно відчуває людей, знає, що у кого на душі.
- Проходьте, графине! – промовила дівчинка, яка допомагала Нонні.
Ліна зайшла в кімнату.
- Графиня, я знала що ти тут! – промовила Нонна.
- Не сумніваюсь, - відповіла Ліна.
- Не віриш мені? – обернувшись, запитала Нонна.
- Чому ж? Вірю…
- Ти не віриш, - скептично промовила Нонна.
227
Ліна сіла за стіл.
- Якщо ти знала, що я прийшла, чому ж не вийшла, не забрала мене? Я ж могла піти, коли ти сказала, що більше не приймаєш.
- Але ж не пішла…
Ліна знову посміхнулась.
- Не віриш, - повторила ще раз Нонна. – Якщо не віриш, чому ж тоді прийшла?
- Бо ти розумна…
- Я - ворожка.
- Ні, ти просто дуже розумна. Ти психолог, ти філософ, ти вмієш розбиратися в чужій душі.
- Я лише ворожу…
- Нехай так, - зітхнула Ліна.
- Чого ти прийшла?
- Я не можу знайти кімнату, і графа… І камінець…
- Ти знайдеш, - промовила Нонна. – Кімната в тебе перед носом.
- Ні! Нема! Я шукала скрізь.
- Погано шукала.
- Я шукала! Я вже не знаю, де ще шукати. Може, тому і тобі перестала вірити. Просто втратила віру в усе…
- Кімната в твоїй душі, - посміхнулась Нонна. – Ти її вже знайшла…
- Нонно, Нонно, якби ж я могла хоч щось зрозуміти з твоїх загадково-філософських перлів.
- Шукай свою душу, - посміхнулась Нонна. – В душі знайдеш розгадку, де кімната.
- Я нічого не розумію в цьому.
- Про вудочку колись же зрозуміла, - посміхнулась Нонна.
- Так, зрозуміла, - відповіла Ліна. – А тепер – не знаю, чи зрозумію. Нонно, ти розумна. Скажи мені правду, чи знайду я колись ту кімнату? Може, її, взагалі, не існує, може, це вигадка все. Я вже не можу ні спати, ні їсти. В думках лише одне-єдине, отримати той камінець.
- Давай я поворожу тобі, - засміялась Нонна. – Про майбутнє.
Ліна покірно сіла за стіл.
- Дай мені руку.
Ліна закрила очі і простягнула Нонні обидві руки.
Нонна взяла обома руками ліву долоню Ліни і, закривши очі, мовчки посміхалася.
Ліна відкрила очі. Вона глянула на усміхнену Нонну.
- Чому ти мовчиш? Кажи, що знаєш!
- Ліно, у тебе такий родовід. Ти не уявляєш собі. Я все життя мріяла взяти тебе за руку. Ти графиня, і королева. Господи, я всіх їх бачу. Вони всі з тобою, в твоїй душі. І граф… А ще… А ще Ліно, я точно знаю, ти знайдеш його, свій камінець. Повір мені. Ти знайдеш. Не втрачай надії. Я торкаюся твоєї руки і бачу, як ти тримаєш його у руках, як він висить у тебе на шиї. А поряд граф…
- Ти бачиш? Ти, дійсно, бачиш?
Нонна відкрила очі.
- Я бачила, - посміхнулась вона. – Спочатку ти тримала його у руках. Він блакитний, у формі ромба. Це найпрекрасніша річ, яку я колись бачила, - прошепотіла вона.
- Я б пів життя віддала, щоб зараз побачити, як збудуться мої мрії.
- Так, він чудовий. Ти мусиш принести його мені.
- Ні, - раптом відповіла Ліна.
- Що значить «ні»? - не зрозуміла Нонна. – Це жарт? Ти обіцяла!
- Я знаю, Нонно, знаю, пробач мені! – прошепотіла Ліна. – Я можу сказати зараз все, що завгодно, але я не хочу тобі брехати. Раніше, я думала, що це звичайний камінь, без якого я жила все своє життя. І зможу жити далі. Але зараз все змінилося. Я не віддам його тобі. Я не можу без нього жити. Бо я хочу його більше за все в цьому світі.
228
- Ліно! – крикнула Нонна.
Її очі налилися злістю. Вона встала і схвильовано підійшла до вікна. Чорні циганські не причесані коси звисали нижче пояса. Очі горіли вогнем, а руки нервово почали трястися.
- Вибач, - знову прошепотіла Ліна.
- Ліно, а як же твої обіцянки? Ти пообіцяла мені? Пам‟ятаєш, віддати камінець за ворожіння?
- Я пам‟ятаю, я заплачу. Скажи, що ти хочеш, скільки грошей?
- Я хочу камінець!!!
- Ні! – різко повторила Ліна.
Нонна розгублено опустила голову. Темні коси накрили її обличчя і було не зрозуміло, про що вона думає.
- Що це за сережка в тебе в кишені. Вона не твоя, - промовила Нонна.
- Це? – злякано витягаючи з кишені Еммину сережку, перепитала Ліна. – Це та антикварна сережка, яку тобі винна Емма. Вона повинна тобі її принести, щоб стати щасливою… Візьми її.
- Ні, нехай мені її Емма принесе. Так треба.
- Добре… Вона принесе… Я, мабуть, піду, - промовила Ліна.
- Іди, - відповіла Нонна. – Тільки я хочу, щоб ти знала. Нічого не з‟являється нізвідки і не зникає в нікуди. Всі твої обіцянки накреслені на небі твоєю кров‟ю. Все, що ти пообіцяла – записано у тебе в душі.
- Я знаю, та я не можу віддати тобі камінь…
- Подумай, у тебе є час. Не торкайся того каменя… Бо на ньому закляття твого роду. Як тільки ти його торкнешся, тебе чекатиме така ж доля, як і твого графа…
Ліна вийшла з квартири Нонни. На очах її були сльози. В руках вона стискала золоту антикварну сережку, яка мала допомогти Еммі стати щасливою.
- Це все неправда, - шепотіла Ліна. – Цей камінець зробить мене щасливою. Я нікому його не віддам…
Минуло два тижні…
- За особливий внесок в життя міста, за розвиток історії, археології, за дослідження історичної спадщини нашого міста орден вручається Карповій Олені.
- Мені? – не зрозуміла Олена.
- Так, іди, - обійнявши подругу, промовив Остап.
- Дійсно, мені? Еммо, сказали, що мені?
- Так, іди швидше.
Олена вибігла на сцену.
- Почесний орден вручатиме ректор Університету історії та археології Завацький Михайло Андрійович.
Всі знову зааплодували.
- Добрий день, шановна громадо! – почав Михайло Андрійович. – Перш за все, я хочу подякувати цій людині за те, що вона розгадала найдавнішу таємницю нашого міста. Не можна назвати ціну кімнати, яку вона знайшла, та дослідила. Наше місто стало центром культури, вийшло на новий рівень. Я схиляюся перед цією людиною. А вручати ми будемо не лише орден. Наш університет вирішив долучитися до добрих справ, які творить ця чудова дівчина. І ми вручаємо їй сертифікат на 10 000 гривень, для здійснення її мрій, а саме втілення ідеї про похованні жертв репресій у Подолищах.
Олена почервоніла. Вона звикла до першості та похвали, але перед такою величезною аудиторією було якось ніяково.
Дівчина подякувала і під руку з Михайлом Андрійовичем відправилась за куліси.
- Я сподіваюся, що ці гроші, якщо не зроблять тебе щасливою, то хоча б трохи допоможуть тобі зробити те, що ти плануєш, - промовив батько Завацького.
229
- Дякую. Я знаю, що ці гроші і цей сертифікат - це все завдяки вам, - промовила Олена. – Ви не повинні були цього робити. Але я дуже вдячна.
- Не думала над тим, щоб вступити в аспірантуру.
- Ні, я поки не знаю…
- Могла б викладати у нас в університеті.
- Я не знаю. Я пишу наукову роботу. Поки що, не вирішила іще, чи вступатиму в аспірантуру. Я більше би хотіла працювати з Ренатою. Керувати якоюсь археологічною групою. Думаю, це саме те, чого я прагну.
Концерт закінчився, Олена вийшла на вулицю.
Біля машини стояла Емма і Остап.
- Олено, - покликала Емма.
Олена підбігла до машини.
- Ну як воно, тримати в кишені десять тисяч?
- А вам аби гроші, хоч би хтось попросив орден подивитись, - пожартувала Олена.
- Сідайте в машину, - промовив Остап. – Бо тут не можна паркуватися. Їдемо в замок?
- Так, поїхали, - промовила Олена.
- Ну, показуй свій орден, - промовила Емма, сівши в машину.
- Так, дивись…
- Молодець, вітаю тебе. Ти тепер заслужений археолог країни. Тепер, як ти скажеш, так і буде, - промовила Емма.
- Так. Може, мені дадуть свою археологічну групу…
- Мабуть, дадуть. До того ж я чула, що Рената збирається іти.
- Серйозно? – перепитала Олена.
- Так, - промовив Остап. – Я теж про це знаю. Рената сама мені казала, що вже кілька років працює на одній і тій самій посаді, і ніяких пропозицій про підвищення від керівництва не надходить. А їй набридло стояти весь час на одному місці.
- Справді? – похитала головою Олена. – Шкода… Але я б могла тоді взяти собі першу археологічну групу. Мені так сподобалось працювати з ними…
- Я думаю, їм з тобою – не дуже, - пожартував Остап. – Ти їх бідних так замучила.
Машина під‟їхала до замку і зупинилася біля воріт.
Олена, Остап та Емма вийшли з машини.
- У скільки має прийти твоя група?
- О третій, - відповіла Олена. – Здається, до третьої мають вивезти все каміння зі сходів.
- Я думаю, нам потрібен ще тиждень, щоб привести замок у порядок, - промовила Емма.
- Я думаю, менше, - відповів Остап.
- Ні, я хочу все доробити до кінця, - промовила Емма. – Хочу, щоб остаточно вже. Більше потаємних кімнат, сподіваюся, немає. Я хочу, щоб з понеділка ця кімната була включена в екскурсію. Треба буде, щоб Яна підготувала нову програму. Часу їй буде предостатньо.
- Добрий день, - промовив Мирон, запалюючи сигарету.
- А чого ви не працюєте? – запитала Олена.
- О, наші графині прийшли, - пожартував Мирон. – А ми вже все зробили. Камінь весь винесли. Виклали на задньому дворі. Зараз приїде машина – погрузимо все.
- А як вам вдалося так швидко? – не зрозумів Остап.
- Каміння було товщиною лише один метр зі сторони кімнати. А на самих сходах нічого не було.
- То вже і сходи від кімнати є? – зраділа Олена.
- Ще й такі сходи, ви б бачили. Закручені, тонкі.
- І куди вони ведуть?
230
- Вони ведуть у четвертий коридор, але двері там замуровано. Ще й зверху забудовано ще однією стіною. Щоб пробитися до дверей – треба ще дні три працювати.
- Треба попрацювати, - промовила Емма. – Нам потрібно, щоб люди, які приходять на екскурсії, могли відвідувати цю кімнату. Їм потрібно буде якось заходити туди, не будуть же вони лазити вниз по драбині, як ми…
- Ну про екскурсії ще говорити дуже рано. Там жахливий стан. У Василя там є якийсь проект, де зробити двері, щоб якнайменше зашкодити замку, а підлогу треба буде відремонтувати.
Емма, Олена і Остап попрямували до четвертого коридору. З підлоги стирчала висока драбина, по якій всі робітники замку спускалися у потаємну кімнату.
- Є там хто? – крикнула Емма, нахилившись над отвором у підлозі.
- Так, - почувся знайомий голос Василя.
- Потримайте драбину, ми будемо спускатися!
- Тримаю, спускайся, Еммо.
Всі троє спустилися в кімнату.
З часу першого відвідування кімнати в ній відбулися деякі зміни. В кімнаті по обидві сторони висіли лампи, хоч і не дуже презентабельні, але достатні для того, щоб нормально оглянути кімнату.
- Як у вас тут справи? – запитала Емма дядька Василя.
- Нормально, тримаючи кувалду в руках, - промовив робітник.
- Мирон казав, у вас є якийсь проект?
- Є, - відповів Василь. – Я потроху працюю над ним. Поки що, він лише в схемах.
- Що саме?
- Двері не можна робити тут, де вони були, - пояснив Василь. – Проблема в тому, що стінку заклали з того боку цільним каменем, тому ви так довго і не могли знайти в неї вхід. Я, взагалі, здивований, як ви здогадалися, що вона тут. Треба мати неабиякий розум, щоб розшукати її.
Емма і Остап посміхнулись і глянули на Олену. А вона почервоніла і опустила очі.
- І де ви плануєте робити двері? – запитав Остап.
- З цієї сторони. Добудуємо сходи сюди…
- Як ви їх добудуєте, якщо вони тут закінчуються, - запитала Емма і попрямувала до крутезних сходів.
Біля першої сходинки висіла довга червона мотузка з яскравими червоними прапорцями. Емма переступила через неї і пішла вверх сходами.
- Еммо, не робіть цього, - крикнув Василь. – Я нікому туди не дозволяю ходити. Сходи хиткі, в жахливому стані. Ми їх укріпимо трохи, тоді і підете.
- Ну ви ж туди ходили, і з вами нічого не сталося.
- Ні, - заперечив Василь. – Ми туди не ходили. Я спробував піднятися до першого заокруглення сходів, і зрозумів, що це небезпечно. Вони просто розсипаються під ногами. Привеземо цементу, каміння… Тоді будете ходити.
Та Емма не слухала і прямувала вверх.
- Я легка, піді мною нічого не розвалиться, - засміялась вона.
Вона піднялась до першого заокруглення сходів і пішла далі.
Сходи були криві і незручні. Через те, що у підвалі було вогко, вони поросли чимось слизьким і від цього були ще більш небезпечними.
- Ну що там, Еммо? – крикнула Олена. – Є щось цікаве.
- Так, тут цікаво. Піднімайся до мене. Тільки тримайся сильніше, бо я вже ледь не впала.
Дядько Василь лише зітхнув, і подивившись на Остапа промовив:
- Ви свідок того, що я їх попереджав.
Олена пройшла сходами вверх і швидко наздогнала Емму.
- Дивись, яка краса, - піднявши з підлоги камінчик, промовила Олена. – Це мармур. Десь шістнадцяте століття.
231
Емма нічого не відповіла.
- Дивись, що це?
Олена нахилилась і уважно подивилася на підлогу.
- Це золото, - промовила вона.
Емма нахилилася нижче і торгнулася рукою золотої прикраси.
- Це моя сережка! – зі страхом в очах промовила вона.
- Твоя сережка? Ти впевнена?
- Так…
Емма підняла її з підлоги і уважно оглянула.
- Як вона тут опинилася?
- Я давала її Ліні…
- Виходить, Ліна точно тут була!
Емма і Олена спустилися вниз в кімнату.
- Дивіться, що ми знайшли!
Василь взяв в руки сережку і уважно на неї поглянув.
- Це справжній скарб, - промовив він. – Вона непогано збереглася, судячи з того, що пролежала тут стільки років. Дивно… Золото очищене, не потемніле… Вона, як нова. Таке враження, що її загубили там вчора. Але туди, взагалі, ніхто не заходив.
- Еммо, це ж твоя сережка, - крикнув Остап.
- Так, - зраділа Емма, що Остап теж пізнав сережку. – Я давала її Ліні.
- Виходить Ліна зникла так само точно, як і її пращур граф. Без ніяких слідів, не відомо де, але ясно точно, що десь в замку.
- Цього не може бути, - промовив Василь. - Мабуть, це просто схожа сережка… Якщо ви про ту давню легенду про зникнення графа, то це вигадки.
Емма взяла сережку і подивилась на золото. Посередині сережки майже непомітно проходила тріщинка – місце, де Нонна розламала сережку навпіл. Емма посміхнулась.
- А, дійсно, - артистично промовила вона. – Може, це і не моя сережка, просто схожа.
Був ранок. Розквітла у дворі стара калина. Обсипалась білими суцвіттями. Стоїть, немов наречена. Зелене листя купається у ранковому тумані. Темно-сіра кора полупилась, з усіх сторін обсіла її комашня, а калина все одно, горда, пишна, неначе царівна на троні.
Не цвіла вона років з сім вже точно. Щовесни вийде Любава у двір, погляне по-господарськи навколо. Все цвіте, все пахне… А калина лиш віття сумно похилила. Ледь жива стоїть. А як вночі дощ пройде, то на ранок всі дерева свіжі стоять, пахучі. А калина, немов би й не стояла під дощем. Віття сухе, і земля під нею суха сухісінька. Набере Любава відро криничної води, виллє одним махом на калину. А та лише здригнеться від крижаної бані та ще більше похилиться. Любава руки в боки. Як же ж так? Весь двір в квіту, все зеленіє, пахне. А калина не цвіте – немов заговорив її хто.
- Лесю, - обурено крикне Любава. - Та зрубай вже калину, вже вийшов час її. Вишню посадимо. Хоч користь буде.
- Нехай стоїть, - махне рукою Лесь.
І щороку одне і те саме.
А цієї весни калина не очікувано розквітла. Стоїть посеред двору, вітами окрашеними колише.
Та ніхто на калину не зважає, не до неї зараз.
Марічка розвішувала у дворі випрану білизну та щось наспівувала собі під ніс.
- Марічко, а коней хто погнав пастися? – здивовано запитав Лесь, побачивши, що стайня пуста
- Любава, - обернулася Марічка. – Ще о п‟ятій.
- То що, вона ще не повернулася? – знову здивувався Лесь.
- Повернулася. Вже й поїхала…
232
- Куди?
- У село сусіднє. До тітки Полини…
- Так на чому ж вона поїхала? Ти ж кажеш, що коні на пасовиську.
- Так і є, - відповіла Марічка. – Її Тихон повіз. Йому в село сусіднє по дорозі.
- І мені нічого не сказала…
- Не хотіла вас будити.
Лесь повернувся, взяв лопату і попрямував у стайню.
- Діду, діду, а ви бачили, у вас у дворі калина розквітла!
- Побігли, - вистрибнувши з машини, промовила Емма.
Вона схопила Остапа за руку і потягла за собою.
- Та зачекай! Дай хоч машину закрити.
- Остапе, треба бігти. Нам ще після цього до Подолищ годину їхати.
- Якщо я машину не закрию, то до Подолищ будемо їхати набагато довше, - пожартував Остап. – На тролейбусі. І взагалі, чого саме сьогодні? Невже не можна віддати цю сережку пізніше. Завтра, наприклад?
- Ні! Не можна. Це дуже важливо.
Емма вбігла у під‟їзд і швидко підбігла до дверей. Людей сьогодні не було. Нонна нікого не приймала.
Емма подзвонила у двері. Двері відкрила незнайома дівчина.
- А-а-а Нонна приймає сьогодні? – невпевнено запитала Емма.
- Так, - спокійно відповіла дівчина. – Вона казала, що ви прийдете.
- Звідки вона знала? – пробубонів Остап.
- Вона ж ворожка…
Емма зайшла у кімнату. За столом сиділа Нонна і посміхалась.
- Ти прийшла і принесла сережку! – промовила Нонна.
- Так, - посміхнулась Емма.
- Давай!
Нонна вихопила сережку з рук Емми і почала розглядати її маленькими чорними оченятами.
Емма нічого не відповіла і мовчки сіла на стілець.
- Ти обіцяла мені щось сказати, - промовила Емма, хвилину помовчавши.
- Я знаю, ти хочеш знати, коли ти будеш щаслива…
- Так… А ще я пам‟ятаю, що мені потрібно щось втратити, - сумно доповнила Емма. – Я не знаю, що…
- Ти вже втратила, - блиснувши чорними очима, промовила Нонна. – Вже втратила… назавжди…
- Що?
- Ти маєш знати сама, - засміялась ворожка. – Ти втратила того, хто був для тебе рідною людиною, хто змінив твоє життя так, що ти тепер в декількох кроках від щастя. Ти маєш знати, хто це.
- Ліна, - сумно промовила Емма. – Це Ліна… Виходить, я втратила її назавжди? І більше ніколи не побачу.
- Ти сама погодилась, пам‟ятаєш?
Емма сумно нахилила голову.
- Ти казала, що заради свого щастя згодна втратити будь-що! Вітаю, ти втратила!
- Але чому саме вона?
- Бо вона заважала тобі бути щасливою.
- Вона не заважала…
- Заважала, ти пізніше зрозумієш чому.
- Я… Я би краще вернула її, - тихо промовила Емма. – І краще б не була щасливою. Але щоб вона була поряд зі мною. Вона дуже близька мені людина.
- Хм, - подивилась Нонна загадковим поглядом.
233
Вона встала зі свого стільця, поклала сережку у велику срібну скриньку і підійшла до Емми близько-близько.
- І ти ладна повторити це іще раз, що не хочеш стати щасливою, якщо я скажу, що Ліна повернеться?
Емма замовчала. Щось, наче застрягло в її горлі, і вона не могла нічого промовити. Вперше в житті вона мала зробити такий серйозний вибір. Відмовитись від найкращого друга… Чи від щастя…
- Я… Я згодна, - тихо промовила Емма.
- Згодна? Еммо, ти ж так хотіла цього щастя, так чекала? Так бігла сьогодні до мене з цією сережкою А тепер отак от просто відмовишся від нього?
- Так, - вже впевненіше відповіла Емма.
Нонна відкрила свою скриньку і знову дістала сережку. Вона підійшла до дзеркала і примірила її до свого вуха.
- Знаєш, Ліна вже одягнула камінець собі на шию, - посміхнулась Нонна.
Емма уважно глянула на ворожку. Нонна продовжила:
- Так, я точно знаю. Я відчуваю. Вона там щаслива… Зі своїм графом, своїм камінцем… І навряд, повернулася б сюди заради тебе.
- Я знаю, - сумно розвела руками Емма. - Я не серджусь за це на неї. Вона така по натурі. Цей світ надто примітивний для неї. Друзі – це не головне в її душі. Вона не могла знайти тут споріднену душу. Бо такої людини, як вона, більше просто не існує. Якщо вона там, з графом, можливо, там вона знайде людей, які розумітимуть її так, як вона того хоче.
- Мабуть. Одне можу сказати, вже нічого змінити не можна. Ти погодилась відмовитися від будь-чого, і доля забрала у тебе її. Ти отримаєш своє щастя. А вона… Вона вже отримала своє. Вона щаслива.
- Дійсно? Щаслива?
- Дуже. Знаєш, вона зникла, як і її пращур граф, через невиконання своєї обіцянки – вона не віддала камінець. За це, вона отримала покарання – ніколи більше не побачити тих, кого любить. Але вона, як і граф, вирішила, що краще нести покарання, ніж виконувати дану колись обіцянку.
- Принаймні, хоч такою ціною, вона стала щасливою, - посміхнулась Емма.
- Не шукай її, - посміхнулась Нонна. – Не треба цього робити. Вона зникла назавжди, повір мені. Змирися з тим, що ти її ніколи не побачиш. Але вір, що вона там щаслива. Вона свій вибір зробила, коли не віддала камінець.
- Я рада, більше за все на світі рада, що вона щаслива. Принаймні, хоч хтось щасливий. А я… Я не знаю, чи, взагалі, колись стану щасливою…
- Станеш, звісно, станеш! Твоє щастя так близько до тебе. Так близько, що я його вже відчуваю.
- Дійсно, близько? – зраділа Емма.
- Так! Людина, яка зіграє найбільшу роль в твоєму житті настільки близько… На відстані метра.
- Невже? Де ж вона?
- Я не знаю, - знизала плечима Нонна. – Сама дивись, очі відкрий! Ти мені сережку – я тобі щастя! Отримай його! Ось воно. Відтепер, ти будеш щаслива!
- Нонно, я така вдячна тобі! Я побіжу, добре?
- Біжи! Пам‟ятай, щастя в декількох метрах, в декількох кроках…
Емма ступила декілька кроків і вийшла в коридор. Там її чекав… Остап.
- Остапе!!!
Емма кинулась йому на шию і почала плакати.
- Я щаслива! Я тепер щаслива!
- Сонечко, - прошепотів він їй на вухо. – Я такий за тебе радий.
- Я щаслива. Знаєш, що сказала Нонна?
- Що?
234
- Що Ліна, вона щаслива, там, разом з графом і своїм камінцем. Вона щаслива. А ще… А ще сказала, що моє щастя в декількох кроках від мене!!! Що я його скоро зустріну! Уявляєш! Я скоро зустріну своє щастя.
Руки Остапа тремтіли. Він обіймав дівчину, яку безтямно кохав, понад усе на світі.
- Де мені його знайти? В яку сторону іти?
Остап мовчав.
В його голові крутилися тисячі слів: «Відкрий же очі, кохана! Ось я, твоє щастя, перед тобою! І люблю тебе понад усе. Як же ти не помічаєш мого кохання! Я тебе так люблю…».
Та Остап мовчав. Його губи ворушилися, тишком перебираючи якісь звуки. Та він мовчав.
- Я… Я, - пошепки промовив Остап.
Але Емма його не почула.
- Треба їхати, - різко промовила вона. – Може, моє щастя десь в іншому місці! Треба швидко їхати туди.
Емма схопила Остапа за руку і побігла до машини.
Любава злізла з воза.
- Все, Тихоне, дякую тобі. Далі сама піду.
- Та чого ж сама, Любаво? - знявши капелюха, промовив Тихон. – Мені ж по дорозі. Я буду проїжджати по ринку, а там до Поліниної хати – рукою подати.
- Тихоне, таке як скажеш, - взялася руками в боки Любава. - Щоб плітки ходили, що Любава на старості років з глузду з‟їхала, з чоловіками чужими на конях роз‟їжджає. Ну це вже ні. Сама піду.
Зняла з воза свою торбинку і попрямувала через міст.
- Любаво, через ліс коротше, - крикнув Тихон.
Любава зупинилася.
- А я… А я ще по Катріни хочу заскочити. Обіцяла їй крашанок своїх дати.
- Ну бувай.
Поїхав Тихон, а Любава стала на мосту дочекатись поки віз його за деревами зникне.
Постояла трохи. Зник за деревами і цокіт коней, і стукіт коліс. Подивилася Любава на іншу сторону мосту. А зразу за мостом хата баби Варвари. Міст старий, дерев‟яний, і такий хиткий. Кожен крок для нього, як сіль на рану. Здається стаєш, а він от-от під тобою провалиться. Любава невпевнено пішла по мосту, боячись, навіть, зайвий рух зробити. Руки трусяться, ноги трусяться. І чого вона, та баба, така страшна? Подивилася Любава вниз. Річка текла від самого пагорбу. Скрізь вода чиста, прозора, річка весною завжди уповні. А біля Варвариної хати брудна стає, аж чорна. Вузька, вузька, під кропивою і не видно її. А далі знову розширюється і світлішає.
Зійшла Любава з мосту, зайшла у двір. Ні душі… Бур‟яни вище голови, хата стара, напіврозвалена. Підійшла до дверей, постукала тричі. Ніхто не відповів.
Заглянула у вікна. Нема нікого.
Відійшла від хати. Бачить – криниця посеред двору стоїть. Підійшла до криниці, заглянула всередину, а там - порожньо. Де ж ця баба воду бере? Мабуть, чаклує над тим колодязем.
Раптом двері відчинилися, з хати Варвара вийшла. І звідки тільки взялася? Нікого ж в хаті не було, тільки-но ж сама бачила через вікно.
- Любаво, чого прийшла?
- По допомогу, - перелякана до смерті, відповіла Любава.
- То проходь. Допомогти завжди раді.
Страшно Любаві, та знала вона, на що іде. Зайшла в хату. Скрізь по кутках павутиння, хата волога, не білена.
- Сідай, - промовила Варвара. – Води випий, чистісінької.
- Звідки ж вона у вас така, чистісінька? – перепитала Любава, підносячи глек до губ.
- Пий, не бійся. Це з криниці, що у дворі в мене стоїть.
235
- Немає у вас там води, бабо. І зроду віку її там не було. Криниця порожня.
Посміхнулася Варвара. Любава недовірливо подивилася на воду, та все ж надпила.
- Знівечило тебе, Любаво, горе. Не така ти тепер, змінилася.
Любава поставила глек.
- Я вже й не живу, - промовила вона. – Доживаю…
Сльоза покотилася по її щоці.
- Лихі думки у мене, що як помру я, то зустріну дитину свою на тому світі… І від того швидше померти хочеться…
- Думки свої з голови викинь, я тобі допоможу. І чоловікові твоєму нічого не скажу про твій прихід, бо розсердиться.
Любава головою хитнула.
- Знаю я, де твоя Ява. Лежить вона мертва на болоті посеред лісу. Не тримає її болото більше, відпустило вже і тіло, і душу.
Закрила Любава очі, а по щоках сльози потекли. Гарячі-гарячі. І навіщо прийшла тільки, серце собі ятрити.
- Не плач, Любаво. Я тобі допоможу. Те болото тіло Яви не взяло. Назад виштовхнуло. Ти тіло це знайди і накажи його принести додому. На подвір‟ї в тебе калина розквітла. Ти скажи нехай її викопають з коренями, бо під тою калиною лежить, Любаво, твоє єдине спасіння – камінець чарівний. Візьми той камінь та склич усіх нежонатих чоловіків на селі. Нехай хтось із тих парубків присягне на тому камені, що любитиме дочку твою вічно. І якщо говоритиме він від щирого серця, то подіють чари каменя і оживе твоя донька. А потім, житимуть вони вічно в любові і радості.
Встала Любава, поклонилася бабі.
- Дякую тобі, Варваро. Хоч і звістка твоя не добра, та все одно, за все тобі дякую.
Вийшла Любава у двір. Підійшла до криниці – заглянула усередину – повна криниця води. Та ще й якої. Чиста, свіжа, аж виблискує на сонячних променях. Посміхнулась Любава. Не дарма люди кажуть, що відьма та Варвара.
Вернулася Любава додому аж під ніч. Не знайшов її Тихон. І до Полини заходив по неї, і у Катріни шукав. Та ніде ніхто Любаву, навіть, близько не бачив. Не дочекався Тихон, повернувся у село сам.
Довелося Любаві пішки іти додому, через ліс.
Вернулася в ніч, нічого не сказала Лесеві, а він і не питав.
А наступного ранку скликала усе село, і благала, щоб ішли всі на болота лісові доньку її шукати.
Вирішили усі, що з глузду з‟їхала бідна Любава. Але відмовити ніхто не наважився, бо першим коня почав запрягати Добромир – син Степана Пацюка – сільського пана. А Степан і собі щось дурне в голову взяв. Сказав, що подарує найжирнішого кабана тому, хто знайде тіло Яви. І коней роздав тим, у кого не було. Що робити? Треба йти… Бо чи подарує той Пацюк кабана чи ні, а говору потім не оберешся.
Шукали до ночі. Весь ліс обійшли. Стемнілося вже. Та дівчину не знайшли.
- Степане, вертаємося, - заголосили люди. – Ніч вже на дворі.
А Степан мовчить. Нічого не говорить. Дивиться на сина, а Добромир головою хитає, ніби рано ще вертатися. Позапалювали факели, та пішли далі.
Вийшли в гай.
- Тут болото, - крикнув хтось із малих хлоп‟яків.
Рвонувся Добромир за ними. Крізь хащі полізли, коней полишали на галявині, бо не пройде там кінь. Вийшли на болото. Тримаються за дерева, один за одного, бо засмоктує болото швидко-швидко. Ледь на ногах стоять, ноги переставляють, щоб не засмоктало їх. Дивляться, а на самому болоті лежить красуня Ява. Не засмоктало її болото, назад відпустило. Лежить вона, не дихає, очі закриті, біла шкіра місяцем відсвічується. Кинувся до неї Добромир. Та хлопці стримали його, бо потоне він, і його болото, нажаль, не пожаліє, як безневинну дівчину.
236
Зламали дерево струнке, через все болото перекинули його, і витягли тіло дівчини.
Вийшли на галявину, тіло на траву поклали. Люди плачуть, хрестяться, моляться, а Любава стоїть, як вкопана, губи стиснула, наче про щось своє думає.
Сусідки шепочуться, здуріла Любава. А вона собі своє знає.
Наступного ранку наказала Любава викопати калину на подвір‟ї. А сусідки за голови хапаються, одна одній торочать, що мовби з‟їхала Любава з глузду від свого горя. Зійшлися чоловіки на Любавиному подвір‟ї. І Тихон вусатий прийшов, і Курило, і Яків. І Добромир у білій вишитій сорочці, і навіть, Степан Пацюк. Щоправда, Степан став подалі, за криницею, бо засміють же люди, що кабана хлоп‟ятам він так і не віддав. Стоїть собі у затінку, п‟є чай з м‟яти, який йому Мигдалина зготувала, і спостерігає уважно, що там коїться на подвір‟ї.
А на подвір‟ї справжній балаган. Поставали чоловіки навколо калини з лопатами. Ніяк не наважуються її викопати. А вона цвіте, пахне, розкинула білі крони навколо себе. Стоять чоловіки, потилиці чухають. А Лесь понурий по двору ходить. Зрозумів він, що не спроста Любава це все затіяла, здогадався, що у Варвари була. Та пізно вже її сварити за те. Курило Олеся побачив, лопату кинув, підбіг до нього і пошепки:
- Лесю, що то за чортівня твоїй жінці в голову вдарила? Калина розквітла, пишна, гарна, а вона каже з корінням викопати.
- Робіть, що каже, - відповів Лесь.
Повернувся Курило назад.
- До роботи, хлопці!
Взялися до роботи, калину давай копати. А вона коренями метри зо два в землю вросла. І ні лопатою, ні ножем ті корені не беруться. Намучилися, аж до самого вечора провозилися. Та все ж викопали. Як тільки калину забрали, стрибнула Любава у яму і давай руками землю перебирати, чарівний камінець шукати.
Жінки своїх чоловіків додому тягнуть. Кажуть, надумала Любава на старість років на подвір‟ї скарби знайти. Порозходилися всі. Лишили Любаву одну в ямі. Лесь коней пішов заганяти у стайню. Марічка вже спати побігла. Мигдалина додому пішла. А Любава сидить у тій ямі, та все шукає, де ж той камінь, який дитину її оживить. Вже й на коліна вперлась, бо важко навколішки сидіти. Риє землю руками, а з очей сльози течуть. Все перебрала – нема нічого.
Вернувся Лесь, поглянув на Любаву, вона брудна вся. І руки, і обличчя, і волосся. Сльози з очей течуть. Зрозумів Лесь, що не справдилось пророкування старої відьми, хоч і не знав він, що саме шукала дружина. Взяв її за руку, допоміг з ями вилізти. Повів до хати. І, навіть, слова не зронив.
Лише вже біля самої хати, невпевнено так, запитав:
- Коли Яву ховатимемо?
- Завтра…
Лягла Любава спати, та ніяк не змогла заснути. Всю ніч ворочалась. На якусь мить засне, то сняться їй усілякі нісенітниці. Що немов би треба помитися їй святою водою, змити з себе всю землю з тої ями, де калина росла..
О четвертій ранку прокинулась. Босоніж, розплетена пішла до ями. Заглянула всередину, а там камінь лежить, блакитний-блакитний, як у Яви очі. Стрибнула у яму, схопила його обома руками, поцілувала. З ями вилізла, і до річки побігла митися. Помилася, нарядилася, коси заплела, немов би свято яке. І сіла на стілець гостей чекати.
За кілька годин почали на подвір‟я Любавине люди сходитися. Жінки хустками чорними накрилися, бо на похорон все ж. Чоловіки вінки несуть. Хлопці лопати, щоб яму копати для поховання.
А Любава весела, щаслива. Вітає всіх, посміхається.
Посеред хати на дерев‟яному ліжку Ява лежить. Така ж гарна, шкіра біла, вуста червоні. Немов жива.
Розсадила Любава людей по хаті, чоловікам їсти пропонує, дівчатам парфуми свої заморські показує.
237
Дивуються люди, та вже потроху починають звикати до Любавиних витівок. Їй і пробачити можна, вона ж у горі. Слухають її щебетання, головами махають, а за очі лише промовляють: «Ой бідна-бідна Любава».
А яке ж здивування в них було, коли вийшла Любава на середину хати і сказала, що донька її жива. Що лише треба знайти їй хлопця нежонатого, який у коханні Яві присягне.
Парубки сільські за матерів своїх поховались. Як же ж так, присягнути навічно у коханні мертвій дівчині.
А Любава вже благає, щоб хтось хоч би спробував. Що не померла вона, лише заснула. Злякані матері за руку синів свої тримають, та додому збираються. Як не померла вона, кажуть, то й значить хоронити нема кого. А як нема кого, то чого сидіти тут, у Любавиній хаті, тим паче, що вона не з повна розуму. Порозходилися потроху, вінки та хліб полишали.
Стоїть у кутку Степан Пацюк, їсть варення, яке біля печі знайшов. А біля нього син його, Добромир. Підбігла Любава до Добромира, за руку його вхопила.
А він лише очі опустив. Та головою вбоки киває, що не буде він мертвій дівчині присягатися.
Сіла Любава на піч, сльози з очей потекли. Тримає камінь у руках. Що ж їй з ним робити, хоч у піч кинь.
Взяла, та й кинула.
Сіла та й плаче.
Раптом двері відчиняються, заходить Василь, на поясі торбинка висить з хлібом та водою.
- Василю, синочку, - кинулась до нього Любава. – Де ти був?
- Так ви ж самі мене в Старі Урочища відправили, повідомити хрещеного батька Яви, що вона померла.
Сіла Любава біля печі, очі закрила. Дійсно, після того, як Яву у лісі не знайшли, і почали люди говорити, що вона, може, втопилася, чи може, звір якийсь її забрав, то послала Любава Василя з такою сумною звісткою до свого брата.
Схаменулася, очі відкрила, підскочила до печі. Руками попіл почала розгрібати, вийняла камінець і до Василя підскочила.
- Скажи, Василю, чи допоможеш ти мені врятувати мою доньку?
- Допоможу, допоможу, - прошепотів Василь. – Більше за все на світі хочу повернути її і бути з нею.
- Присягни їй у вічному коханні! Поклянися, що будеш з нею завжди, навіки вічні!
- Поклянуся, - махнув головою Василь. – Бо зрозумів я нещодавно, що люблю її.
- То присягни, присягни перед нею на цьому камені, що кохатимеш її вічно!
Ні слова не відповів Василь. Простягнув руку. Поклала йому Любава в долоню гарячий камінь. І до Яви його штовхнула.
Підійшов Василь до Яви, поглянув на неї. А вона красуня, яка була, така і лишилась. Нічого за цей час не змінилося в ній. Прошепотів щось Василь про себе, перехрестився три рази, нахилився над Явою і поцілував її вуста.
І раптом… відкрила вона очі.
Мати впала на коліна і молитися почала. Сльози з очей течуть.
- Мамо, чого ви плачете? - схопилася Ява.
- Я вже не плачу, доню, вже не плачу.
- А вінки чого навколо? Кого ховають? – вставши з ліжка, запитала дівчина.
- Нікого, нікого не ховають, - шепотіла Любава, обіймаючи доньку. – То люди вінків понаносили, дурне щось в голову собі взяли.
- Василю, - посміхнулась Ява. – А куди ти ходив?
- Нікуди…
- А чого торбинками обвішався?
- То… То я гусям їсти носив, - випалив Василь.
238
З тих пір розквітла Любава, і хата її розквітла. Знову запанувало щастя в їх сім‟ї. На місці калини вишню посадили, а вона одразу ж прийнялася. Любава господарство своє в порядок привела. Знову кури, гуси, свині, коні… Того ж місяця Василь Яві запропонував одружитися. А вона щаслива. Сказала, що давно цього чекала, що Добромирові відмовляла спеціально, щоб Василь зрозумів, що кохає вона тільки його. На весіллі все село гуляло. Казали, що такого весілля ще ніхто не справляв. Воно ж і не дивно, бо у Любави завжди все найкраще. Одружилися вони, стали всі разом жити. Хата велика, всім місця вистачить. А на наступну весну запланували і собі свою власну хату збудувати. Мигдалині Любава подарувала парфуми свої заморські, за те, що не кинула її в скрутну хвилину. А чоловікові її, Якову, двох коней молодих. Хлопчаку тому, що Яву перший знайшов – порося найжирніше віддала, як і обіцялося. Хоч це і не вона обіцяла, а Пацюк. Та від нього ж хіба дочекаєшся.
Лише Варварі нічого Любава не віддала. Їй то і не шкода, але, що люди говоритимуть. Що зв‟язалася Любава з нечистю, що все цвіте в неї не через те, що господиня вона гарна, а через те, що до чаклунки вона зачастила. Хотіла спочатку гусенят з десяток їй передати, щоб було і у Варвари своє власне господарство, а потім забулося якось. Так Любава і не подякувала старій чаклунці.
Олена ішла вздовж асфальтованої доріжки поруч з Лесею, яка везла на візочку для інвалідів діда.
Вже місяці зо два він не ходив. Леся, як і раніше, доглядала його. Але тепер, щоранку вона приїжджала і першочергово вивозила його в сад, і лише після цього починала поратись по господарству.
Дід давно вже нічого не говорив. Звичайно, він і раніше не говорив, але декілька місяців дід не ворушив вже і руками. Важке минуле, роки - все взяло своє. Іноді, Олеся просто розмовляла сама з собою, намагаючись по його реакції зрозуміти, чи хоча б чує він її. Та він ніяк не реагував. Сьогоднішній день не був виключенням. Дід мирно сидів у візку, і беземоційно проїжджаючи повз старий госпіталь, в якому колись радянським режимом було убито тисячі безневинних людей, скляними очима дивився кудись у далечінь.
Роботи в госпіталі був іще не початий край. Грошей, які Емма зібрала з населення, вистачило лише на те, щоб декілька раз ретельно продезінфікувати та підсушити той злощасний підвал. І то, останню частину заробітної плати робітникам Еммі довелося видати, взявши в банку кредит. А що ж далі… А як же поховати ті нещасні тіла, освятити могили, помолитися за душі… Невже усім байдуже? Невже людям при владі байдуже? У них же стільки можливостей, стільки зв‟язків… А вони користуються ними лише задля власної втіхи.
Все, що могла зробити Емма, це лише привернути своїми діями увагу телебачення, преси, і сподіватися, що хоч хтось зреагує на її клич про допомогу.
- А що має бути тут? – запитала Леся.
Олена обернулась і поглянула вбік, куди Леся показувала рукою.
- Здається, там якийсь пам‟ятник має бути, або меморіальна дошка. Хоча ні. Стоп. Меморіальну дошку он уже встановили. Ходімо ближче.
Леся підкотила візок ближче до меморіальної дошки і поставила його навпроти, сподіваючись, що дід хоч якось зреагує на пам‟ятник загиблим. Або, якщо не зреагує, то хоча б зрозуміє, що комусь все ж не байдуже. І може, від того йому стане краще на душі.
- А ще десь має бути церква? – обернулась Леся.
- Має, - зітхнула Олена. – Та це ще не скоро… Проектів у Емми багато, а от грошей на них – ні копійки. Вона вже, навіть, в борги влізла.
- Емма..., - посміхнулась Леся. – Такій хорошій людині в такому жорстокому світі не місце. Вона - диво, знахідка для нашого міста.
- Так, - махнула головою Олена. – Все, що тут відбувається – це все її власні проекти, її ідеї.
239
- Коли вона встигає все робити? Вона ж іще й графиня?
- Ні, Олесю, - засміялась Олена. – Вона не графиня. Графиня – інша.
- Шкода, шкода, що не графиня, - покачала головою Леся.
Біля меморіальної дошки зібралися люди. Вони чекали на приїзд своєї героїні, щоб хоч якось підтримати її за те, що вона така не байдужа до навколишніх проблем. І якщо не грошима, то хоча б своєю присутністю.
Мер приїхав на чорній машині. На нього мало хто звернув увагу. Його постать давно нікого не цікавила і тому він скромно стояв край дороги в оточенні охоронців.
Раптом біля дороги зупинився чорний лімузин.
- Це Красовська? – запитав хтось.
- Це Красовська! - повторив хтось і натовп ринувся в сторону іномарки.
Двері лімузину довго не відчинялися. Нарешті, темне скло повільно опустилося і незнайомий чоловік на ламаній мові запитав, чи далеко Подолища.
Хтось із найсміливіших хлоп‟ят, що підбігли до машини дуже близько, відповів, що це і є Подолища. І лише тоді, дверцята лімузину відчинилися і з машини вийшов гордовитий чоловік, одягнений у дорогі розкішні речі. Лише пальто, обшите золотом коштувало, мабуть, стільки, скільки усе їхнє місто з найближчими селами разом.
Чоловік поважно оглянув усіх навколо. Після цього, побачивши недалеко пам‟ятник, він попрямував до нього. Натовп злякано розступився.
- Пам‟яті…. За… гиблих… під час… Під час! – радісно вигукнув чоловік.
Позаду нього стояла молода дівчина, одягнута у діловий костюм. Коли чоловік щось читав, вона посміхалася.
- Під час! – знову вигукнув чоловік, шукаючи очима дівчину.
- Так, - відповіла дівчина.
- Под час, - продовжив чоловік.
- Під час, - поправила дівчина.
- Під час… ма… сових розстрі… лів… Масових розстрілів? – розгублено повторив чоловік.
- Masowe rozstrzelania, - пояснила йому дівчина польською.
В цей момент біля дороги зупинилося інше авто. Воно було забризкане брудом і багнюкою. За шаром бруду важко було зрозуміти, якого саме кольору машина.
- Це Емма, - промовила Олена. – Це машина Остапа..
- Іди, - промовила Олеся, повільно повертаючи візок з дідом. – Ми будемо біля того пам‟ятника.
- Добре.
Олена побігла.
Емма вийшла з машини. До неї одразу ж кинувся натовп журналістів та людей.
Емма залюбки ставила автографи, фотографувалася з дітьми й усім посміхалася.
Деякий час, Емма, взагалі, не могла нікуди зрушити з місця. Її просто оточили з усіх боків.
З допомогою двох охоронців, яких Фадєєв направив Еммі на допомогу, Еммі все ж вдалося пробратися крізь натовп фанів та прихильників і опинитися біля машини мера.
- Ну, як загальний настрій? – запитала Емма.
- Усі чекають тебе, - відповів мер.
- Добре. Я так поспішала. Їхала з Остапом самими короткими дорогами. Хоча, мабуть, це помітно.
Мер посміхнувся.
За хвилину охоронець підвів під руку Олену.
- Ця дівчина говорить, що знайома з вами, - промовив охоронець.
- Так, відпустіть її, - промовив мер, посміхаючись. – Це дуже важливий для нашого міста науковець.
- Привіт, Еммо.
- Привіт.
240
- А де Остап?
- Він лишився біля машини, не зміг пробратися крізь той натовп…
- Так, народ від тебе шаленіє, - посміхнулась Олена. – Я, навіть, трохи заздрю.
- Та ну тебе…
- Та я серйозно. Народ тебе обожнює.
- Та ну, - повторила Емма.
- Вона правду говорить, - погодився мер. – Треба буде тебе підкупити на наступних виборах, щоб ти проводила мою агіткампанію.
- Я дуже дорого коштую, - пожартувала Емма. – А мої агіткампанії – то це, взагалі, мільярди.
- Ну вже якось домовимось.
- А ходімо туди ближче, - промовила Олена. – Здається, он стоїть Остап.
Емма, Олена та Фадєєв в оточенні трьох охоронців пішли ближче до меморіальної дошки.
- Остапе, - впівголоса покликала Емма.
Остап якось вибрався з натовпу і за мить опинився в оточенні тих самих охоронців мера.
- Ну й людей ти назбирала, - похитав він головою.
- Чим більше, тим краще, - посміхнулась Емма.
- Треба віддати шану померлим, - промовила Олена. – Ходімо до меморіальної дошки.
Усі разом попрямували до меморіалу.
Побачивши такі важливі постаті, народ одразу розступився, даючи їм дорогу. Всі якось одночасно замовчали, наче даючи їх улюбленій Еммі побути на одинці зі своїми ідеями та проектами.
Деякий час тривала тиша.
- А це що за клоун? – пошепки запитав Остап, штовхаючи Емму вбік. – Клоунада! Він би ще одягнув костюм чарівника.
- Де? – намагаючись обернутися непомітно для інших, запитала Емма.
Остап показав пальцем в сторону чоловіка, який був одягнений у розшиті золотом наряди. Навколо нього стояли охоронці, роздивляючись всіх навколо, чи ніхто часом не зазіхає на життя їхнього підопічного. Біля нього стояла дівчина в діловому чорному костюмі і пошепки намагалася перекладати йому все, що він чув довкола..
- Мабуть, іноземець, - промовила Емма. – До речі, ніякий він не клоун. Навіть, дуже симпатичний.
- Який він симпатичний? Еммо!
- Тихіше…
- Еммо, який же він симпатичний? – вже тихіше перепитав Остап.
- Не знаю, мені подобається.
- Мені теж, - промовила Олена.
- Мовчи, Олено, - штурхнувши під бік Олену, промовив Остап. – Тобі, взагалі, його погано видно.
Олена посміхнулась.
Минув деякий час. Олена, Емма та Остап в оточенні мера та його охоронців попрямували до невеликої сцени, яку встановили біля входу в госпіталь.
- А що тобі Нонна сказала? – запитала Олена впівголоса. – Ти ж через неї спізнилася?
- Так. Сказала, що Ліна тепер щаслива, що вона з графом і камінцем.
- Серйозно? – пошепки перепитала Олена. – Хоча я це і так знала, чого я дивуюся?
Емма посміхнулася.
- А про щастя твоє щось казала?
- Казала, - весело махнула головою Емма. - Сказала, що моє щастя близько, в декількох кроках від мене, - радісно відповіла Емма.
Олена подивилася на Остапа. Остап знизав плечима.
241
- І… І що? Ти вже зрозуміла, хто це? – продовжуючи дивитись на Остапа, запитала Олена.
- Ні! – відповіла Емма. – Я не знаю! Біля мене нікого не було! Лише Остап.
- Лише Остап? – перепитала Олена, посміхаючись. – То може….
Олена не встигла договорити речення.
- Ти думаєш? – підхопила Емма. – Ти думаєш, той чоловік у золоті може бути моїм щастям?
У Олени відняло мову. Вона уважно подивилася на чоловіка, який весь цей час намагався іти якнайближче до їхнього оточення та не зводив з Емми очей.
- Я… Я… Я не це мала на увазі, - спробувала пояснити Олена. – Я мала на увазі, що якщо в декількох кроках від тебе…
- А-а-а, дійсно! – раптом, промовила Емма. – Він в декількох кроках від мене. Оце так.
Остап, червоніючи від злості, опустив очі.
Чоловік у золоті, по трохи розштовхуючи оточуючих, почав пробиратися до Емми.
- Він іде, - затамувавши подих, прошепотіла Емма. – Не дивіться туди.
Чоловік в своєму довжелезному, обшитому золотом пальто, наближався до дівчини. Його кроки, його погляд – все в ньому було неперевершено. Наче він був королем. Цю вишуканість було видно здалеку. Він дивився на усіх, згорда піднявши підборіддя, так, наче всі навколо завдячували йому життям. Емма, нарешті, зупинилася і в очікуванні дивилася на незнайомця. Охоронці мера, одразу зайняли свої позиції на випадок, якщо цей чоловік виявиться зловмисником.
Незнайомець підійшов до Емми і поглянув їй просто в очі.
- Я вражений, - тихо промовив він.
Він ніжно граціозно взяв її за руку і, нахилившись, приклав її до своїх губ.
- Чого він приперся? – штурхав Остап Олену.
- Тихо!
- Дозвольте відрекомендуватись, - прошепотів він. – Граф Станіслав Острозький, нащадок короля польського та Великого князя литовського Станіслава ІІ Августа Понятовського.
- Дуже приємно, - посміхнулась Емма. – Мене звати Емілія. Можна просто Емма.
- Ні, такій жінці не варто носити ім‟я Емма. Ви Емілія! Королева Емілія!
Емма, почервонівши, опустила очі. .
Граф повернувся і махнув рукою одному із охоронців.
- Podajcie kolię, - промовив він.
- Що він сказав? – штурхнувши Олену під бік, запитав Остап.
- Звідки мені знати. Я що? Польську знаю?
- Ти все знаєш…
- Може, щоб йому подали якесь кольє. І взагалі, припини мене штовхати!!!
За хвилину, охоронець вернувся і віддав Станіславу скриньку, обсипану золотом та дорогоцінними каменями.
- Почалось, - зітхнув Остап.
- Weźcie, - простягнувши Еммі скриньку промовив граф.
- Візьміть, - пошепки підказала графу дівчина, що стояла позаду нього.
- Візьміть, - повторив граф.
Він відчинив скриньку, і всі, хто стояв навколо побачили неймовірне діамантове кольє.
- Я… Я не знаю, - вражено прошепотіла Емма.
- Wspomóżcie mi, - різко промовив він охоронцю.
Охоронець швидко підбіг до графа і взяв скриньку у нього з рук. Граф дістав кольє і підійшов до Емми ззаду.
- Олено, він одягне мені це кольє? – затамувавши подих, запитала Емма. – Він жартує, так?
- Навряд, - зітхнула Олена.
242
- Я в найдорожчому кольє у світі, - промовила Емма, торкаючись величезного діаманту у себе на шиї.
- Де він взявся зі своїми діамантами? – пробубонів Остап.
- Я… Я хотів подарувати його графині, - промовив граф. – Але коли побачив вас…
- Краще б ти пошукав графиню, - продовжував бубоніти Остап.
До Емми підійшов мер і щось прошепотів їй на вухо.
- Я не можу взяти цього дорогого подарунку. Я ж вас зовсім не знаю, - промовила Емма, не відпускаючи руки від діамантів.
- У вас ще буде на це час, - промовив граф. – Залиште його собі, благаю. Ви образите мене, якщо відмовитесь.
Емма відпустила руку від кольє, яке виблискувало у неї на шиї.
- Мені треба йти, - с жалем в очах промовила Емма і попрямувала слідом за мером та його охороною.
Пройшовши декілька кроків, Емма обернулась і рукою показала Олені, щоб та ішла за нею.
Побачивши, що героїня усіх передач, нарешті, попрямувала до сцени, народ зірвався оплесками. Емма піднялася по невисоких сходах і взяла в руки мікрофон.
- Kim ona jest? Dlaczego jest tak lubią ludzi? – прошепотів граф.
Дівчина-перекладач лише знизала плечима.
- Сьогодні я зібрала вас усіх тут, - промовила Емма. – Щоб ви побачили, що справа зрушила з місця. Ми уже зробили немало, але іще більше нам потрібно зробити. Я звертаюся до усіх, кому не байдужі проблеми міста. Ми маємо поховати з шаною тих людей, які загинули в цьому госпіталі. Бо це наші прадідусі та бабусі. Ми вдячні всім і кожному окремо, хто перераховував гроші на наш рахунок, усім організаціям, деяким університетам, деяким особам, - з цими словами Емма пильно подивилася на Олену. – Я розумію, що зараз дуже важко виділити зі свого сімейного бюджету кошти на щось інше, окрім їжі та речей першої необхідності, але якщо ви не маєте змоги перерахувати нам гроші, допоможіть, хоча б, розповівши про існування такого фонду своїм друзям, родичам, сусідам. Кожна копійка важлива для нас. І повірте, що ці гроші не підуть ні на що інше, окрім добрих справ. Я вам це обіцяю.
Всі зааплодували. Олена вийшла на сцену і винесла Еммі великий букет троянд.
- Дякую, Олено, - промовила Емма і взяла її за руку. – Шановні друзі, я хочу, щоб ви зараз поаплодували цій дівчині, яка стоїть поруч зі мною на сцені, бо вона не лише дослідила цей госпіталь і знайшла в ньому рештки людей, вона перша підняла проблему їх поховання, і домоглася, щоб ця справа зрушила з місця. До того ж, отримавши за свої інтелектуальні надбання сертифікат на суму 10 000 від Університету археології та історії, вона не вклала ці гроші в свій бізнес, не поїхала відпочивати, а віддала усе до останньої копійки у наш фонд.
Люди навколо зааплодували, але Олена вихопила у Емми мікрофон і дочекалася тиші.
- Все, що тільки-но сказала Емма – не правда, - почала Олена.
Всі засміялися. Олена продовжила:
- Ні, я серйозно, - продовжила дівчина. - Я заздрю Еммі Красовській понад усе на світі. Не тому, що вона така вродлива, не тому, що ви, усі присутні, любите її понад усе. А за її неймовірний розум і талант. Все, що хорошого сталося тут, у Подолищах – сталося лише завдяки їй. Всі проекти, над якими тут працюють – придумала вона. Ця дівчина іде по нашому місту, як весна. Бо скрізь, де вона ступає, починає квітнути земля. І більше за все на світі я хочу…
Олена на секунду замовчала і поглянула Еммі в очі.
- Я хочу щоб вона серед тисяч очей пізнала своє щастя і стала щасливою.
Натовп дружньо зааплодував на честь Емми.
- І стала щасливою? – перепитав на ломаній мові граф. – Я зроблю її щасливою!
- Сховай пазурі, я перший побачив, - промовив Остап самовпевненому графу, і попрямував ближче до церкви.
243
- «Сховай пазурі»? – здивувався граф і глянув на свою супутницю. - Jak przetłumaczyć?
- Nie zwraca uwagi, - відповіла дівчина.
Зима наскучила до болю. Вже минув і Миколай Святий, і Різдво Святе, і, навіть, Маланки. І лишилася лише Стрітення дочекатися. Але до нього ще так далеко.
Осів під хатою колись пухкий білий сніг, а від хати до криниці вже протопталася брудна коричнева стежина. Сніг не падав вже близько тижня, але й не танув, бо морози.
Був суботній зимній вечір.
Василь сушив біля вогню свої горщики, Любава плела пряжу, дядько Мирон длубався у запічку, намагаючись знайти свої чоботи, які торік там лишив.
Мигдалина сиділа біля вікна і чекала, коли підійде тісто на пироги.
- Щось Лесь та Ява затримуються, - пробурмотіла Любава. – Аби до вечері встигли…
- Встигнуть, - махнула рукою Мигдалина.
- Чогось забарилися сьогодні, - невдоволено продовжувала Любава.
- Любаво, то ж зима. Поки по дорозі проїдеш, а ще й по лісу. До того ж їм треба кори назбирати. Поки знайдуть таку, як треба. Ще й коня вони старого узяли. Того коня самому тягти треба, а вони його ще й у воза впрягли.
Любава нічого не відповіла. Поклала пряжу на стіл і вийшла в кухню.
В цей момент скрипнули ворота.
Мигдалина піднялася і випрямилася біля вікна. У двір заїхав віз.
- Любаво, приїхали! – радісно крикнула Мигдалина.
- Де? - кинувши ганчірку на кухні, швидко прибігла Любава. – Оце так… Ще й воза у двір вперли. Оце Лесь додумався. Залишили б біля сараю того воза, а самі би пішки у двір зайшли. Не чоловік у мене, а телепень старий.
Любава схопила кожуха і вибігла на вулицю, і з порога одразу волати почала:
- Лесю, ти б мені ще в хату цього воза запер! Чого біля сараю його не лишив?
- Отак ти гостей зустрічаєш? – засміявся Лесь, подаючи незнайомому чоловікові у шикарному вбранні руку.
Той, обережно тримаючись за руку Леся, зліз з воза, притримуючи на шиї свою шубу з лисиці.
- Доброго здоров‟я, - уклонившись, промовив він не дуже приязній господині.
- Вам доброго, - відповіла Любава.
- Вибачте, що без запрошення завітав.
- Та вже проходьте, як прийшли, - махнула рукою Любава, і відчинила настіж двері в хату.
Поважний чоловік пішов за нею. Ява взяла корзину повну кори та попрямувала до сараю. А Лесь, випрігши коня, поволік віз до сараю.
- Доброго здоров‟я, - промовив гість, побачивши Мигдалину.
- Вам доброго. Сідайте. Якраз вчасно завітали до нас, на вечерю, - відповіла Мигдалина, акуратно замотуючи в тісто перекручене м'ясо.
Любава підсунула гостеві стілець і накрила його пухкою ковдрою.
- Мабуть, замерзли в лісі, - промовила вона, допомагаючи чоловікові сісти. – Це донька з чоловіком до морозів звикли, а ви, мабуть, вперше так довго у лісі пробули.
Чоловік посміхнувся.
- Ну розповідайте, як вас занесло в наші то краї?
- Звати мене Венецій, - приязно промовив чоловік, - і це не я завітав до ваших країв, а ваша донька з чоловіком до мене. Я саме вертався з полювання, як побачив, що на території моїй гуляє чужий кінь, та люди якісь. Злякався. Думав, зловмисники. Підстрелив коня. А виявилось, заблукали вони.
244
- Заблукали? – здивовано перепитала Любава. – На них не схоже. Цей ліс, як свій двір знають. І куди ж вони забрели?
- У графський ліс, на мої території.
- У графський ліс? – схопилася Любава за голову. – Ой лишенько. Добре, що хоч самі живі лишилися.
- А що у графському лісі такого страшного? – здивувався Венецій.
- Як що? Не пробачив би граф їм те, що територію його перетнули. Вбив би.
Чоловік піднявся зі стільця.
- Того графа, про якого слава така дурна ходить – давно уже в живих немає. Звали його Всеволод Поганий, і володів він замком півстоліття тому. Він знущався над своїми слугами і убивав усіх, хто зазіхав на його території. Але пізніше, прийшов на ці землі граф Полонезький і заявив, що по праву вони належать йому, бо збудував цей замок його дід. Слуги, та люди, що жили на околицях, допомогли графу позбутися несправедливого тирана. З тих пір він почав володарювати замком. І любили його люди, як свого покровителя. Добровільно ішли до нього на службу. Він роздавав землі, допомагав селянам, навчав дітей грамоті. Аж поки не застала його страшна хвороба. І він помер, лишивши за собою лише чотирнадцятирічного сина – Олександра. Олександр швидко підріс. Народ полюбив його так само, як і батька. Був він надзвичайного розуму та вдачі. Люди приходили просто послухати його. Викладачі його були з різних країн, та, навіть, їх дивував його надзвичайний розум. Він писав вірші, вивчав філософію, надзвичайно малював.
- І що ж сталося з цим графом? – вражено запитала Мигдалина.
- Він зник. Однієї ночі поїхав з замку, та зник.
- А звідки вам це відомо?
- Я – його вірний слуга, та найліпший друг. Я намагався розшукати його, та ніхто ніде, навіть, не чув про нього. Можливо, він загинув, - сумно закінчив Венецій.
В хату увійшла Ява та Лесь.
- Сідайте вже усі до столу, - промовила Любава. – Мабуть, зголодніли з дороги.
- А де Василь? – запитала Ява, оглядаючись.
- Він пішов до сіней. Віднести нові горщики. Дядько Мирон з ним пішов, допомогти.
- Гарні вийшли?
- Гарні. Такі гарні! – захитала головою Любава. – Усі б собі лишила. Село наше намалював, людей. Справжнісіньких людей!
Любава повернулася до Венеція і продовжила хвалитися.
- Уявляєте, малює, мов справжній художник. А сам – звичайний сільський хлопчина. І звірів усіляких вигадує. І з довгими шиями і величезних, з довгими носами. А ще волохатих з зубами великими.
- З довгими шиями, то, мабуть, жирафи, - засміявся Венецій з не освічених селян. – А великі, з довгими носами, то слони. А волохаті, з зубами – то напевно, леви.
Любава з острахом подивилася на Венеція.
- Так… Саме так Василь їх і називав.
- Він їх не вигадав. У мене в замку є різноманітні книжки і там повно таких малюнків.
В кімнату зайшов Василь та Мирон.
- Сніг пішов! – радісно вигукнув Василь, обтрушуючи кожух.
- Сніг пішов, - завмер Венецій, моторошно ковтаючи слину. – Він вже давно іде… ще як ми їхали сюди… вже тоді йшов…
Василь спокійно сів навпроти Венеція, і взявши собі тарілку, почав класти туди варену картоплю.
- Мироне, чого ти стоїш? Сідай, он біля Яви. Зараз табурет принесу.
- Любаво, сідайте вже до столу, - махнув рукою Василь. – Краще я принесу табурет.
Василь швидко встав і похапцем приніс табурет з кухні.
Венецій не відводив від нього очей.
245
Любава поглянула на Венеція, намагаючись зрозуміти, чому Василь так зацікавив його. Може, горщиків хоче купити.
- Олександре, мій любий друже, - нарешті, прошепотів Венецій.
Василь продовжував смачно їсти, досипаючи в тарілку картоплю.
- Олександре, мій графе.
Василь, нарешті, відняв ложку від рота, зрозумівши, що Венецій звертається саме до нього. Він поклав ложку на стіл, ще раз обернувся по сторонам, щоб упевнитись, що саме його з кимось переплутав гість. Зрозумівши, що Любаву та Мигдалину гість назвати Олександром не міг, Василь невпевнено простягнув руку чоловікові і промовив:
- Василь.
- Венецій, - потиснувши руку, приголомшено відповів Венецій. – Хіба ви зовсім мене не пізнаєте?
Василь подивився на Яву. Та лише знизала плечима. Василь глянув на Любаву. Вона стояла з відкритим ротом, вже зрозумівши, що Василь і є той загублений граф.
- Ні, - відповів Василь. – Я бачу вас уперше… Хоча…
- Що?
- Я багато чого не пам‟ятаю, - промовив Василь. – Я втратив пам'ять.
Венецій глянув навколо, сподіваючись, що хтось щось йому пояснить.
- Так, - відповів Лесь. – Він провалився крізь лід на озері. Ми знайшли його напівмертвого. Ява виходила його, але, нажаль, пам'ять так і не повернулася до нього. Ми назвали його на честь Василя, хлопчини, який першим знайшов його на озері.
- Олександре, який я щасливий, що знайшов вас, - кинувшись на шию Василеві, промовив Венецій. – Я заберу вас у ваш замок. Ви все згадаєте. Я допоможу вам усе згадати.
Емма і Остап сміялись і розглядали бруднющу Остапову машину.
- Глянь на колесо, - промовив Остап.
- Ага. Це, мабуть, коли ми з дороги звернули! – сміялась Емма.
- Так, дякую тобі, люба подруго, це ж ти порадила поїхати короткою дорогою. Тепер я за мийку машини гроші в кредит буду брати.
- А чого це я зразу винна? – жартувала Емма. – Це ж твоя машина. Ти ж сам мав знати, що там багнюка.
- Ого, - голосно промовила Олена, підійшовши до них поближче. – Здалеку не було так сильно помітно, яка брудна у вас машина.
Емма і Остап знову засміялись.
- О-о-о, знала б ти, як ми їхали. Запізнювались страшно… Вирішили скоротити дорогу. А там така дорога… Одна багнюка!
- А біля дороги ще й пилу стільки, - додав Остап. – Ми виїхали, а там якраз якась вантажівка проїхала. Задиміла все – страх, вулиці не видно.
- Дивіться, цей граф знову іде до нас! – промовила Олена.
- Поїхали швидше! – автоматично викрикнув Остап.
Емма злякано подивилася на Остапа.
- Чого ти його боїшся?
- Я не боюсь, - похапцем відповів хлопець. – Просто не хочеться з ним спілкуватись.
- Ні, - промовила Емма. – Це той граф, який мав приїхати в наш музей. Тільки чомусь приїхав він раніше. Треба запросити його на зустріч, запитати, де він розташувався. Ми маємо бути гостинними.
- До чого тут ми, Еммо? – крикнув Остап. – Хай мер його приймає!
- Остапе, він приїхав у мій музей. У мій власний музей, в якому я - директор!!!
З цими словами Емма попрямувала на зустріч графу.
246
- Остапе, Емма права… Щоб ти не казав, але саме вона мусить бути гостинною, це ж її музей, вона там директор. Вона має підігрівати інтерес до свого музею, - пояснила Олена.
- Йому на її музей начхати, - прошипів Остап. – Він же, навіть, не знає, що вона там директор.
Олена і Остап пішли слідом за Еммою.
- Вам дуже личить кольє, - промовив граф.
Він обернувся і подивився на свою супутницю, ніби перепитуючи поглядом, чи правильно він зробив комплімент. Та махнула головою.
- Дякую, - почервоніла Емма. – До речі, я забула відрекомендуватись. Я і є директор музею, який знаходиться у володіннях графа Полонезького. Як я розумію, ви приїхали саме заради нього.
- Так! – захоплено промовив граф. – Я багато чув, про ваш музей, про вас,… та ту діяльність…, яку ви розвернули в цьому місті.
Граф знову поглянув на свого перекладача. Дівчина позитивно махнула.
Граф взяв Емму за руку і ще раз ніжно поцілував.
- Я знаю, в чому полягає ваш візит, - посміхнулась Емма. – Я би хотіла сьогодні запросити вас на ділову вечерю, до себе в кабінет. По вас заїде лімузин, і з вами домовляться, о котрій точно вам буде зручно. Але на всякий випадок, візьміть мою візитку.
Граф бережно взяв візитку і уважно прочитав, що там написано.
Читав він набагато гірше, ніж розмовляв. І тому на деякий час він замовчав.
- Що можна так довго вичитувати в тій візитці? - прошепотів Остап, за що отримав від Олени штурхана.
- Я прийду сам. Не треба лімузинів та офіційності. Скажіть о котрій?
- О котрій захочете, - посміхнулась Емма. – Я буду в офісі з чотирьох годин.
- До побачення.
- До побачення.
Емма знову попрямувала до машини, а граф просто стояв, дивлячись їй у слід. Здавалось, він боявся поворушитись, навіть, дихнути боявся. Він був закоханий у неї по вуха.
Остап ненависно дивився на нахабного багатія, який зазіхнув на його власну Емму. Більше за все на світі він мріяв, щоб той граф зараз подивився на нього. І тоді б Остап точно одним лише поглядом спопелив би його. Та граф не відривав очей від Емми.
Емма підійшла до брудної неохайної заляпаної машини Остапа. Поруч стояв величезний чорний з затемненими вікнами лімузин.
- Я міг би підвести вас на більш презентабельній машині, - крикнув услід граф.
Остап злякано подивився на Емму, явно боячись її відповіді.
- Головне не машина, - відповіла Емма. – Головне те, що в душі.
Граф нічого не відповів. Він стояв і сумно дивився їй у слід, ніяк не бажаючи її відпускати.
Емма сіла в машину. Остап нервово зачинив за нею дверцята і сів за кермо.
- Що він сказав? – злісно перепитав Остап, заводячи машину. – Йому машина моя не сподобалась? Чи що?
- Остапе, чого ти так нервуєш через цього графа? – запитала Емма. – Він - нормальна людина, така сама, як і всі ми. Через що ти його так не злюбив?
- Знаю я через що, - пробурмотів Остап собі під ніс.
- Ну через що? – настирно продовжувала Емма.
- Ну просто є люди, які не люблять іноземців, - врятувала ситуацію Олена, яка сиділа на задньому сидінні.
- Це не нормально! – промовила Емма.
- Ну це є у деяких людей, - відповіла Олена. – От у мене мама ненавидить негрів і американців. Це просто, мабуть, з дитинства якось закрадається в душу. А потім сам собі не можеш відповісти на питання, чому так…
247
- Ну може, - знизала плечима Емма.
Олександр відкрив очі. Він лежав у величезній кімнаті. У куті стояла кахлева піч, неймовірно тонкої роботи. Поруч стояли оббиті шкірою крісла. Підлога була укладена керамічною плиткою. На деяких плитках була зображені лілії, які перетиналися з кинджалом. З лівої сторони на стінах розміщувалася серія гобеленів зі сценами полювання. З правої сторони біля шафи, інхруставоної слоновою кісткою, висіли численні картини на біблійну та історичну тематику. Вікна були прикрашені вітражами. Стеля була так високо, що на ній ледь-ледь проглядалися візерунки з декоративного каменю.
Вперше за все своє життя граф прокинувся так пізно. Він надів халат, акуратно складений біля його ліжка та спустився вниз.
- Я чекав вас до ранкової прогулянки, та ви не прокинулись, - зустрівши графа, промовив Венецій. – Сніданок вже готовий.
Олександр уважно подивився на Венеція.
- До ранкової прогулянки? – перепитав він. – Ти любиш схід сонця?
- Я обожнюю схід сонця, любий графе! Я люблю його більше, ніж своє життя.
- Я теж люблю схід сонця, - радісно промовив граф, радий, що його погляди співпадають з новоявленим другом.
- Я знаю, Олександре. Це ви навчили мене любити світанок, бачити його витончену ніжну красу…
Граф посміхнувся.
- Мені подобається, як ти говориш, Венецію. Дуже поетично.
- Ваша похвала – для мене найкращий дарунок.
- А де Ява? Ще спить?
- Ні, вона пішла прогулятися по саду.
- Як думаєш, вона щаслива? – сідаючи за стіл, запитав Олександр.
- Звичайно, її очі палають щастям. Ви б бачили, яка вона красуня. Вона наділа сукню вашої матері. Вона, немов графиня.
- Так і є, вона графиня. Я боюся, що вона, вже звикнувши до щоденної праці, буде нещаслива в цьому замку.
- Ні, вона буде щаслива, - заперечив Венецій. – Вона вже щаслива. Таке життя саме для неї.
Венецій сів за стіл поруч з графом.
- Всі слуги дуже раді, що ви повернулися. Я розпустив їх по домівках, бо мені не було чим їм платити. Я не мав доступу до вашої казни. А сьогодні вранці, вони, дізнавшись, що ви знайшлися, всі прийшли знову проситися до вас служити.
- Приймай усіх назад.
- Я вже розпорядився, - посміхнувся Венецій.
- Потрібно буде їм пояснити, що я нічого не пам‟ятаю.
- Ви згадаєте, графе, - завірив Венецій. – Замок, який ви любили понад усе, обов‟язково має навіяти вам спогади.
- Так… Уже навіяв. Мені сьогодні снилася якась дівчина… Та не знаю, хто вона. Вона вже снилася мені, я точно це знаю, та ці сни, наче навмисне хтось витирає з моєї пам‟яті. Вона існує десь в моєму серці, її зелені очі, її каштанове волосся, ті сніжинки… А потім, вона зникає. І я все забуваю. Якби лише дізнатися, хто вона, звідки вона взялася в моєму серці і чому так глибоко туди запала.
Олена сиділа у відділку міліції. Навпроти неї сидів поважний слідчий.
- Тобто вона вам сказала, що іде до замку? – знову перепитав чоловік у формі.
- Я вкотре вам повторюю, - зітхнула Олена. – Так! Вона викликала таксі, вийшла з моєї квартири, сіла у таксі і поїхала до замку.
- Як ви знаєте, що вона туди доїхала?
248
- Я бачила її ключі в замку… Допитайте таксиста, нехай скаже вам, що бачив, як вона пішла до замку.
- Ми вже допитали, - промовив слідчий. – Він підтвердив, що підвозив її під ворота, і бачив, як вона їх відчиняла.
- От і добре.
- Проблема в тому, що вона зникла без вісти, без сліду і наше завдання її знайти.
- Вона не зникла! Скільки вам разів повторювати! Вона у замку!
Слідчий посміхнувся.
- Ми там шукали…
- О Господи, та скільки вам разів повторювати. Вона у потаємній кімнаті!!!
- І там ми теж шукали, - пробурмотів слідчий.
- А куди по вашому дівся граф? Ви що, легенд не читаєте?
- Дівчино, хіба ми можемо повірити у легенди? У нас в протоколі написано: «ЗНИКЛА БЕЗВІСТИ», а ви мені про легенди.
Олена нічого не відповіла.
- Вона нікуди не збиралася їхати, може, купувала якісь білети, чи згадувала якихось своїх родичів?
- Білетів не купувала, але родичів згадувала, - промовила Олена.
- Згадувала? – радісно промовив слідчий. – Диктуйте, як звати і де проживає?
- Звати – граф Полонезький, проживає у замку.
- Та ви знущаєтесь наді мною. Може, вам простіше думати, що вона в тому замку, і що вона там щаслива, а я думаю, що її могли вбити, викрасти, зґвалтувати. Розумієте?
- А я вам кажу, вона в замку!
- Ну звідки ви знаєте?
- Ми розбили стіну, і знайшли там сережку, яку вона одягала того вечора. Я вам вже казала про це…
- Ну як вона по вашому крізь стіну могла пройти? Чого ж ви тоді стіну розбивали, пройшли б так, як вона.
- Ну я ж вам не графиня…
- Боже мій, які казки.
Олена встала зі стільця.
- Я так розумію, що з Еммою Красовською теж нема сенсу розмовляти. Вона мені скаже теж саме?
- Звичайно. Лише правду.
- І заяву про зникнення подруги теж не писатимете.
- Вона нікуди не зникала.
- Шкода, - зітхнувши, промовив слідчий. – Якби ви написали заяву, пошуки були б набагато активнішими з нашої сторони.
- Я не хочу, щоб ви її шукали, - промовила Олена.
- Пані Карпова, - засміявся слідчий. – Обережніше з такими висловами. Ми ж можемо вирішити, що це ви з нею щось зробили.
Олена посміхнулась.
- Ні, не я.
Олена вийшла в коридор. Біля дверей стояла Емма.
- Ну що, мені треба заходити? – запитала Емма.
- Та ні. Досить з того, що вони про мене думають, що я божевільна.
- Що ти їм казала?
- Намагалась пояснити, що вона зникла у замку, може, знайшла свого графа… І сидить, не може натішитись камінцем.
- Вона має бути щасливою. Вона ж розгадала всі таємниці, які хотіла. Отримала свій камінець. Я щиро вірю, що вона – щаслива, хоч і у такий спосіб.
249
Прозорий зимовий ранок. Було ясно. Злегка сніжило. Сонце вже піднялося з-за обрію і ненаситно поглинало в себе ніч, освічуючи все довкола жовтогарячим полум‟ям. Два вершники прямували дорогою вздовж лісу, вдивляючись у далекий-далекий схід.
- Я можу їхати на схід вічно, - прошепотів Олександр, не відводячи очей від палаючого сонця.
- Ми заїхали вже так далеко, - оглядаючись, промовив Венецій.
Олександр відірвався від палаючого сонця і подивився навколо. Венецій підняв очі до неба. Було так рано, що можна було розгледіти зірки. На світло-голубому небі вони були прозорі, неначе крижані.
- Невже може бути щось прекрасніше? - зачаровано прошепотів Венецій.
- Може, - раптом промовив Олександр.
Венецій відірвався від пейзажу і спробував зрозуміти, куди дивиться граф. Він повернув голову і подивився убік. По засніженій дорозі до них прямувала дівчина. І сонце, і крижані зорі, і блакитне небо – все відбивалося в її зелених очах. Світла шкіра була, немов перший сніг. А у розпатланому вітром волоссі заплутались сніжинки. Вона тримала корзину, накриту хустиною.
- Вона, - ледь чутно прошепотів граф.
- Хто? – не зрозумів Венецій, намагаючись розглянути в дівчині знайомі риси. – Хто вона?
Граф нічого не відповів. Він якось раптово здригнувся і впав з коня. Венецій, нічого не розуміючи, зістрибнув на землю і підбіг до графа. Олександр втратив свідомість.
Емма та Олена повільно спустилися сходами.
- Я чула новини щодо госпіталю. Кажуть, там щось зрушило з місця… Ніби якийсь меценат перерахував гроші…
- Так, - посміхнулась Емма. – Триста тисяч…
- Нічого собі! – захоплено промовила Олена. – Здогадуєшся, хто?
- Звичайно… Мені здається, що усі уже здогадалися.
Олена на секунду замовчала.
- Серйозні подарунки тобі робить цей граф… Кольє з діамантів, триста тисяч… Які у вас відносини?
- Нормальні, - махнула головою Емма. – Я показала йому замок, розповіла про свої проекти. Та я не думала, що вони так сильно зацікавлять його, і він захоче перерахувати у фонд Подолищ стільки грошей.
- Не намагалась відмовитись? Може, сказати, що не можеш прийняти таку серйозну суму.
- Намагалась… Та він каже, що дав їх не мені. Що віддав ці гроші на поховання жертв репресій, бо йому не байдужа ця проблема. А те, що я виявилась директором цього фонду – просто співпадіння.
- Щось у мене сумніви, - посміхнулась Олена. – Хоча, може, він і правий. Він же дав ці гроші не тобі… І ти не вправі повертати їх. Ти повинна лише якнайрозумніше тими грошима розпорядитися, на благо Подолищ.
- Як це могло статися? – шепотіла перелякана до смерті Ява, прикладаючи до голови коханого вологу ганчірку.
- Я не знаю, - розводячи руками, відповідав Венецій. – Ми ішли на схід. Потім побачили дівчину. Він промовив «Вона» і впав з коня.
- Що це означає «вона»? – схвильовано перепитала Ява.
- Ну звідки ж мені знати, пані? Я саме почав вглядатися, та обличчя мені було не знайоме.
- А Олександр що?
- Нічого! – розгублено відповів Венецій. – Дивлюсь на нього, а він лежить вже… З коня впав.
- А дівчина та…
250
- Не знаю, зникла. Може, зі стежки звернула, - відповів Венецій.
- Може, відьма якась, зачаклувати його хотіла.
- Навіть, не кажіть такого, пані! – похитав головою вірний слуга.
- Мар‟яно, ти заварила ту траву, яку я дала тобі?
- Так пані, вже несу, - вся в сльозах, відповіла Мар‟яна. – Пані, ви ж вилікуєте його? Він же не помре?
- Не плач, Мар‟яно. Звісно, вилікую. Неси швидше траву.
Мар‟яна простягла Яві траву у великому дерев‟яному кухлі.
Взявши його обома руками, Ява поглянула у середину.
- Я все правильно зробила? – схвильовано запитала Мар‟яна.
- Так, Мар‟яно, все добре.
Ява зробила ковток з кухля і затримала узвар з трави у роті. Потім нахилилася і поцілувала Олександра, вливши йому у вуста свій чарівний напій.
За хвилину Олександр відкрив очі і подивився навколо.
- Вона його врятувала, - заплескала в долоні Анничка. – Наша пані просто чарівниця!
Мар‟яна впала до ніг Яви і почала цілувати їй руку.
- Дякую вам, пані. Дякую, що врятували нашого хазяїна.
- Справжня чарівниця! Наша пані чарівниця.
2
- Все, як я й хотіла, - шепотіла Олена, роздивляючись навколо.
На її очах були сльози. Вона змітала їх рукою, та через хвилину вони знову текли по її щоках.
Леся мовчала. Вона повільно ішла стежкою, везучи візок з хворим дідом. Дід сьогодні був якийсь злегка стривожений, але, оскільки він нічого не говорив, Лесі доводилось лише здогадуватись, що у нього на душі. Їй здавалося, що вона чула, як проїжджаючи повз пам‟ятники, меморіальні дошки, церкву, у діда, неначе швидше билося серце. І тому Леся намагалася іти якнайповільніше, щоб дід встиг роздивитися все навколо.
- Краще і бажати не можна було. Пам‟ятники, парк загиблим, і церква на місці того багатостраждального госпіталю, - промовила, нарешті, Леся.
- Навіть, більше, ніж ми могли очікувати, - махнула головою Олена.
- Звідки гроші? Це все цей закордонний граф?
- Так…
- Гарний в них вийшов тандем. Вони підходять одне одному. Може, Еммі пощастить з ним. Вона заслужила на власне щастя.
Олена нічого не відповіла.
Біля меморіальних пам‟ятників зібралися тисячі людей. Вони чекали на початок освячення меморіалу та могил закопаних людей.
Емма не наважилась ховати розстріляних в тридцяті роки перед жителями. Не всі змогли б пережити нормально побачене видовище. Тому вона віддала наказ поховати їх раніше, а перед людьми провести лише освячення могил.
Сьогодні Емма була трохи сумна. Під руку її тримав красунчик-граф, який не відводив від неї очей. Поряд стояв мер, який натхненно їй щось розповідав. Емма лише зрідка кивала головою, роблячи вигляд, що слухає. Та насправді, думки її були десь дуже далеко.
За декілька хвилин під‟їхала машина Остапа, і він, припаркувавши її у недозволеному місці, вийшов, нервово озираючись і шукаючи знайомі обличчя.
За півгодини з‟явився священик і почав освячувати могили загиблих.
Олена спробувала пробратися крізь натовп ближче до Емми, та охорона, як завжди не пізнавши дівчину, не пропустила її.
До Олени підбіг Остап.
- Хоч когось зустрів, - задихано промовив він.
- Тихіше, - прошипіла Олена.
- А, пробач… Тебе теж не пускають до Емми?
251
Олена махнула головою.
- І мене не пускають. Так набридло. У мера півсотні охоронців. У цього графа – взагалі, армія в триста чоловік.
Олена засміялась.
- Їх не триста, а четверо, - виправила вона.
- А складається враження, що триста.
До Остапа та Олени підійшла Леся.
- Ну як, вдалося побачити Емму? – запитала вона.
- Поки що, ні, - зітхнув Остап. – Скоро через охорону цього графа доведеться до Емми на прийом записуватись.
Хтось з натовпу нервово озирнувся, натякаючи, щоб не вихована компанія негайно припинила розмови.
- Ходімо туди до меморіальної дошки. Там зможемо поговорити.
Усі попрямували до пам‟ятника, акуратно розштовхуючи людей, щоб нікому не заважати.
- Тут і дихати легше, - промовила Леся.
- Дивіться, он до нас Емма іде.
Всі обернулися. По доріжці в оточенні двох охоронців свого нового залицяльника блакитної крові, до них прямувала Емма.
- Ти уже одна не пересуваєшся? – пожартувала Олена.
- Граф сказав, що не відпустить мене одну до вас. Бо мене затопчуть у натовпі.
- Від коли це він почав усе за тебе вирішувати? – пробубонів впівголоса Остап.
Емма нічого не відповіла, зробивши вигляд, що не почула.
- А ту бачу усі. – посміхаючись дідові, промовила Емма, тиснучи йому руку.
Дід якось різко здригнувся, вперше за довгий час зреагувавши на чиєсь привітання.
Леся злякано глянула на діда.
- Що сталося? – не зрозуміла Олена. – Дід щось хоче сказати! Олесю, що він говорить.
І справді, дід намагався підняти руку, та вона його не слухалася. Стара травма далася взнаки. Трохи піднявши другу руку, дід спробував щось показати. Але нічого не вийшло.
- Що? Що? Що він хоче показати? – схвильовано запитала Емма.
- Нахилися!
- Що?
- Нахилися до нього, він хоче тобі щось сказати! – повторила Леся.
- Він же німий, - злякано перепитала Емма. – Чи ні?
Вона нахилилась. Дід намагався їй щось сказати, ледь ворушачи губами.
- Що? Що він сказав? – запитала Олена.
- Я… Я не знаю. Я нічого не почула.
Вона знову нахилилась і спробувала прислухатись. Але знову нічого не почула.
- Я нічого не чую, - схвильовано повторила вона.
- Спробуй ще, - прошепотіла Леся. – У нього іноді виходило.
Емма знову нахилилась.
Дід зібрав останні сили і щось прошепотів Еммі на вухо.
- Я почула, - радісно промовила Емма.
- Що, що він сказав?
- Він сказав, «дякую».
Олеся поправила візок.
- Ми вже, мабуть, підемо додому, - промовила вона. – Нам вже час.
- Добре, бувайте, - обійнявши Лесю, промовила Олена.
- Може, вас підвести? – запитав Остап.
- Та ні, не треба. Важко буде діда з візка знімати. До того ж, нам не так вже й далеко. Ми ж живемо тут через квартал. Все бувайте.
- Бувай.
252
- Я підготувала для тебе сюрприз, - промовила Емма Олені.
- Справді? – зраділа Олена. – Який?
- Остапе, почекаєш нас?
- Почекаю.
Емма взяла Олену за руку і повела за собою.
- Куди ми йдемо?
- Нам треба за церкву.
Емма потягнула Олену за ріг церкви в сад. Вони пройшли декілька десятків метрів по асфальтованій доріжці.
- Закрий очі, - попросила Емма.
Олена покірно закрила очі і попрямувала за Еммою.
Асфальт закінчився і Олена відчула, що вже іде по доріжці, викладеній камінням.
- Ти мене хоч не в річку скинути вирішила? – пожартувала Олена, не відкриваючи очей.
- Ні, - впевнено відповіла Емма.
- Добре.
- Я тебе у рів штовхну, - спокійно промовила Емма.
Олена та Емма засміялися.
- Все, відкривай.
Олена відкрила очі і побачила прямо перед собою алею, викладену камінням та обсаджену з усіх боків квітами. Зверху над алеєю стояла решітчаста арка, в яку вплітався виноградник. З лівою сторони стояв невеличкий пам‟ятник жертвам репресій, навколо якого з маленьких фонтанчиків бурлила вода. А з правої сторони стояв високий декоративний ліхтар, в якому тьмяно проглядалося світло.
А в самому кінці виноградної алеї стояв пам‟ятник та могила.
- Чия це могила? – прошепотіла Олена.
- Назара… Твого Назара… Я домовилась з його матір‟ю, щоб перенести його могилу сюди. Тут йому буде краще…
З очей Олени повільно потекли сльози.
- Я знаю, як ти його любила… Хоча нікому і не казала про це. Тепер у нього буде ціла алея… І ти зможеш приходити сюди, коли захочеш. Сюди зможеш класти квіти, а сюди ставити свічки, - хвилюючись, промовила Емма. – А ще, тут завжди горітиме світло.
Емма показала рукою на ліхтар.
- Дякую, Еммо, - крізь сльози прошепотіла Олена. – Це найкращий подарунок, який колись для мене робили.
- Іди, - упевнено промовила Емма. – Я почекаю тебе біля машини з Остапом.
Олена впевнено ступила на кам‟яну алею і пройшла під квітучим виноградом. Чувся дзюркіт води біля пам‟ятнику, а десь недалеко співали птахи. І все було чудово. Лише тільки поруч не було однієї людини…
Чи полюблю я когось іще в своєму житті? Чи зможу проміняти його на когось у своєму серці. Він єдиний, він найкращий… Як же його забути? І як же жити далі… Без нього…
Олена закрила очі і згадала, як він запитав чи одружилась би вона на ньому. А ще весь час називав її відьмою. А ще вони сперечалися і не могли дійти до спільної думки.
А ще згадала, як ніс її додому, коли вони вперше зайшли в той підвал. А ще… Як цілувала його на зупинці на зло Карлі.
Олена посміхнулась.
Ні, вона цілувала його не на зло Карлі, а тому, що любила. І коханим його назвала тоді, бо так хотілося… І більше за все на світі мріяла стати його дружиною, хоча жодного разу так і не погодилась.
А якби все сталося по-іншому. Якби вони досліджували собі той театр, виявили б чому там дати не збігаються, чому на стіні неправдива інформація написана. І написали б таку собі посередню роботу, за яку б викладачі натягнули б їм п‟ятірки. І Карла була б
253
на десятому небі, бо її робота була б найкращою. А вони б з Назаром зате були б разом. І може, виховували б маленьку доньку.
І тоді б усе було добре. І всі були б щасливі… Окрім, звичайно, тисяч людей, які безнадійно блукали коридорами старого госпіталю зі свічками в руках у пошуках спасіння. І ніхто б не знав, що вони страждають. І нікого б це не хвилювало. І їх би не хвилювало.
Олена підійшла ближче до могили Назара і торкнулася її рукою.
Треба вибирати, що краще, врятувати тисячі людей, які горять у пеклі, чи бути щасливою з єдиною людиною, яку кохаєш. А як же зробити такий вибір на користь людей, яких ти ніколи не знав, ніколи не бачив. Як проміняти кохану людину?
З очей Олени знову потекли сльози.
Він пожертвував собою заради них. Він герой.
Олена підійшла до квітучої галявини, зірвала велику червону троянду і охайно поклала її на могилу.
- Спочивай спокійно, коханий… Я тебе люблю.
Ледь стримуючись, щоб знову не плакати, Олена швидко пройшла під виноградним навісом і попрямувала до машини Остапа.
Минув тиждень…
Емма та Олена вийшли із замку.
- Нарешті, - підкотивши очі, промовив Остап. – Я думав, ви там жити будете в тому замку.
Дівчата посміхнулись.
- Сідайте, поїдемо, - відкривши дверцята промовив Остап. – До мене, мабуть, поїдемо. У мене є класна вермішель. Ви такої ще не їли. Я її сам роблю.
- А котра година? – якось моторошно запитала Емма.
- О пів на п‟яту.
- Ні, мені треба в офіс, до того ж, чим швидше, тим краще, - промовила вона.
- А як же вермішель? – здивовано перепитав Остап. – Я її сам зробив!
- До мене має сьогодні багато людей приїхати. О п‟ятій. Мабуть, вже приїхали. Ще й Влад просив, щоб я раніше прийшла.
- А що сталося?
- Преса попросила влаштувати зустріч з графом. Всі охочі можуть прийти і поспілкуватися.
- А Влад до чого?
- А-а-а, - махнула рукою Емма. – Хоче розпочати серйозну кар‟єру фотографа, тому вирішив зробити фото з графом і спробувати показати більш серйозним виданням. Олено, дай мені сорок копійок, я хочу цукерку купити. Бо поки кричала на всіх у замку – то в горлі пересохло.
Олена вийняла гаманець і віддала Еммі.
- Почекайте мене дві секунди, - промовила дівчина, і побігла в придорожній магазин.
Олена та Остап вийшли з машини.
- Щось прохолодно.
- Бери мій піджак, - відкриваючи дверцята машини, промовив Остап.
- Ні, ні, - як ошпарена, відстрибнула Олена.
- Чого ти?
Олена посміхнулась.
- Вибач, просто не люблю чужих речей. Не можу їх вдягати.
- Лікуватися від такого треба, - пожартував Остап.
Олена нічого не відповіла.
- Що там, Емма нічого не розповідала про зустріч з тим графом?
- Та ні, - знизала плечима Олена. – Ти ж весь час був з нами. Вона нічого не говорила. А я і не питала. Захоче – сама розповість.
254
- І я не питав, - прошипів Остап. – Та я собі місця не знаходжу. Звідки він взявся той граф?
- То поговорив би з нею…
- «Поговорив би з нею», - перебив Остап. – Я кажу собі цю фразу щовечора.
- А на ранок що стається?
- Нічого… Нічого не стається.
- Так вона ніколи не дізнається… Хоча, може, це і на краще. Бо як на мене, щось ви не дуже підходите одне одному. Еммі потрібен чоловік, який її закидуватиме подарунками, зізнаннями, а ти, навіть, натякнути про свої почуття боїшся.
- Олено! Мені і так боляче! Ще ти капаєш на нерви!
- Остапе, ну ти такий дивний. А що ти хотів? Емма не знає про твої почуття. Чи ти думаєш, вона телепат і сама про все здогадається?
- Було б не погано.
- Не смішно! Ну чим я можу допомогти? Ти до старості будеш ходити і жалітися, що у Емми є хтось інший, а не ти. А у неї завжди будуть шанувальники. Бо вона вродлива, розумна.
- Я можу чекати…
- А її не треба чекати, Остапе, її завойовувати треба! Робити щось треба. Вчинки якісь! Розумієш?
- Які вчинки, Олено? - крикнув Остап. – У мене немає триста тисяч віддати Еммі на втілення її ідей! Де мені їх взяти?
- Остапе, та до чого тут, взагалі, гроші? Скажи, до чого?
- Ні до чого, - пробурмотів Остап, трохи помовчавши. – Ні до чого гроші. Просто дуже неприємно, коли він дарує їй цінні подарунки. Я його тоді вбити ладен.
- Остапе. Ну ти й йолоп!
- Допомогла б мені краще, замість того, щоб кричати.
- Ну давай допоможу, - сівши в машину, промовила Олена. – Хочеш, сама їй усе скажу.
- Ні, сам скажу, - пробубонів Остап. – Без зайвої допомоги.
З магазину вибігла Емма з повним пакетом різноманітних цукерок.
- Ого, це для того я тобі гаманець дала? – засміялась Олена. – Нічого собі в тебе в горлі пересохло.
Емма засміялась.
- Я вирішила пригостити цукерками усіх гостей, - промовила Емма, сідаючи в машину. – Не переживай, гроші тобі в офісі верну.
Остап сів за кермо і завів машину.
- Гості? – перепитала Олена. – Ми з Остапом хоч в числі запрошених?
- Ну звичайно. Я ж сказала, що їдемо до мене в офіс.
Остап мовчки вів машину.
- Остапе, - раптом промовила Олена. – А ти просив мене, щоб я тобі щось нагадала, пам‟ятаєш?
- Що?
- Ну ти хотів щось Еммі сказати, і просив мене, щоб коли прийде Емма, я тобі нагадала.
Остап злісно подивився у дзеркало заднього вигляду, щоб Олена побачила його розлючені очі. А вона лише посміхнулась.
- Що ти хотів сказати? - перепитала Емма.
- Я вже не пам‟ятаю, - пробубонів Остап. – Але, Олено, все одно дякую, що нагадала.
Олена глянула на Емму. На її шиї висіло кольє зі справжніх діамантів. Воно виблискувало, навіть, при тьмяному світлі машини.
- Завжди його будеш носити? – посміхнулась Олена.
- Мабуть, - торкаючись рукою діамантів, промовила Емма.
- Як там твій граф? – голосно запитав Остап.
- Нормально…
255
- Як побачення?
- Добре.
- То це були побачення? – нервово викрикнув Остап. – Ти ж казала, що це ділові зустрічі. По роботі.
- Я такого не казала, - заперечила Емма. – Я казала, що маю бути гостинною, тому і запрошувала його на переговори.
- На переговори! – крикнув Остап. – А зараз переговори перетворилися в побачення!
- Остапе, ти хоч на дорогу іноді дивись, - спокійно промовила Олена, помітивши, як різко повертає Остап. – Ти ж за кермом.
Остап глибоко вдихнув, намагаючись заспокоїти свої ревнощі. Він поступово скинув швидкість і почав їхати повільніше.
- Як ти можеш, Еммо? – вже спокійніше промовив він. - Ти ж його ледь знаєш! Як ти можеш іти на побачення з ним?
- Люди для того і ходять на побачення, щоб дізнаватися один про одного більше. І взагалі, що в цьому такого? Я останній раз була на побаченні на своє день народження, коли Руслан повів мене у кафе і лишив з Нонною. Це було два з половиною роки назад. З тих пір я не кохала, жоден чоловік не звертав на мене уваги, і ніхто не дарував дорогих подарунків. Я думала, що я… Що вже нікому не потрібна. Думала, що я не гарна, і що, може, Руслан був єдиним чоловіком, який мене кохав, хоч і зраджував.
- Еммо, як ти можеш таке думати?
- І ось, нарешті, в моєму житті з‟явився чоловік, який схожий на втілення моєї мрії. Він при першій зустрічі подарував діаманти, в перший вечір зізнався у коханні. А ще був небайдужим до моїх ідей і допоміг мені їх втілити, хоча я жодного разу нічого у нього не просила. І я чомусь йому вірю. Бо він… Добрий, щирий…
- І багатий, - додав Остап.
- І що? – не зрозуміла сарказму Емма. – Багатий. Що поганого?
- Нічого, Еммо, нічого, - різко відповів Остап. – Просто ти не даєш шансу іншим хлопцям. Цей граф купив тебе своїми діамантами. Чи звернула б ти увагу на нього без його золотого вбрання, без подарунку? Якби він був бідний, ти б і не глянула в його сторону?
- Глянула б, - твердо відповіла Емма. – Глянула б. Я два з половиною роки чекала тих «інших хлопців». Але на мене ніхто й не дивився! А графові я вірю! Бо у нього в очах кохання. Бо він мене любить.
- Звідки ти можеш знати? Еммо, ти така наївна! Ти казала, що Руслан тебе теж любив.
- Руслан мені одружитись не пропонував! – випалила Емма.
На хвилину настала тиша. Остап моторошно ковтнув слину.
- Він тобі зробив пропозицію? – перепитала Олена, яка весь цей час мовчала.
- Так, - сухо відповіла Емма.
- І? – грубо запитав Остап.
- Що І? Я погодилась…
- Ти погодилась, Еммо? Ти погодилась? – вражено перепитала Олена.
- Так…
- То чого ж ти мовчиш? Треба ж зібрати усіх, повідомити!
- Я знаю, я повідомлю. - посміхнулась Емма.
- А нам ти, взагалі, не збиралася казати? – ущипливо запитав Остап. – Чи ти готувала для нас сюрприз?
- Я збиралася сказати…
- Коли, Еммо, одразу після весілля? Чи після народження дитини?
Емма нічого не відповіла.
- Неймовірно, - прошипів Остап. – Як можна виходити заміж після декількох побачень?
- Чому б ні, якщо ці побачення вдалі? – перепитала Емма.
256
- Еммо, давай я поведу тебе на кілька вдалих побачень, - крикнув Остап. – Ти після цього вийдеш за мене?
- Остапе, нащо цей цирк? Якби ти мене любив, то зізнався б мені у коханні! І не думав би про мене бозна що, наприклад, те, що я можу зустрічатися з чоловіком через гроші!
- Ще скажи, що ти його кохаєш?
- Кохаю, - крикнула Емма.
Остап глибоко вдихнув, намагаючись зберігати рівновагу. Олена уважно спостерігала за ним, намагаючись впевнитись, що він досі веде машину.
- Приїхали, - промовила Олена.
Остап сидів у машині незворушно.
- Пішли, - промовила Емма.
Олена трохи прочинила двері. Остап не ворушився.
- Остапе, а ти ідеш?
- Щось мені не хочеться іти на вечірку. Я додому поїду.
Емма ображено глянула на Остапа, вийшла з машини і попрямувала до офісу.
- Еммо, - крикнула Олена. – Не зачиняй дверей, я зараз прийду.
Емма зникла за дверима.
- Ну що ти робиш, Остапе? - крикнула Олена. – В тебе в голові розум є?
- А що мені робити?
- Остапе, вона і не здогадується про твої почуття! І це не дивно! Бо ти їй ніколи ці почуття не показував. Так будь для неї другом. Якщо вона каже, що кохає, значить кохає, і якщо одружується – значить щаслива з ним. І ти маєш її підтримати.
Олена схопила Остапа за руку і потягнула за собою в офіс.
В офісі Емми вже зібралися багато журналістів, а також просто охочих поспілкуватись з графом. Двері були відчинені настіж. Остап і Олена зайшли в зал для презентацій.
- Еммо, зайча, - промовила Олена. – Я можу допомогти якось? Може, щось порізати на стіл?
- Та ні, дякую. Ганна і Марта вже все зробили.
- Тобто всі вже знають, окрім нас? – ображено перепитала Олена.
- Т-с-с-с, - прошепотіла Емма. – Ніхто не знає. Я просто запросила всіх на вечірку, поспілкуватися з графом.
- Ясно.
Навколо графа, який гордовито сидів на кріслі, зібралися журналісти, а також студенти-археологи, з якими він встиг познайомитися в замку. Вони ставили йому питання, показували якісь історичні книжки, а він щось розповідав чистою українською мовою.
- Нічого собі, він вже розмовляє українською мовою, - посміхнулась Емма.
- Мабуть, ви його дуже вразили, - посміхнулась незнайома дівчина.
Емма обернулась і побачила дівчину, одягнену у діловий костюм. Емма згадала, що вже зустрічала її одного разу, у Подолищах. Це була перекладач графа.
- Він тепер вивчає українську мову набагато натхненніше.
Емма посміхнулась.
- Вже, навіть, читає українською, - продовжила дівчина.
- Читає? – здивувалась Емма. – Що?
- Рильського, - відповіла дівчина. – Скоро моя допомога йому вже буде не потрібна.
- Ну, для такої красуні, як ти, завжди знайдеться робота, - втішила Емма.
Остап підійшов до столу і наколов на виделку кусочок банану.
- Олено, хочеш банан? – сумно запитав Остап.
- Та ні. Дякую, Остапе, ти ж уже надкусив його. Їж тепер сам.
- А вони що тут роблять? Хто їх сюди запросив? – раптом крикнув Остап.
Олена швидко розвернулась і побачила, як до графа з якимись книжками та зошитами прямували Карла та Максим.
257
- Ну це вже ні!
Остап зірвався з місця і побіг. Олена поспішила за ним.
- Вибачте, у вас є запрошення? – цинічно запитав Остап.
- А що, в тебе є? – засміялась Карла.
- Я повторю питання, у вас є запрошення? Бо особисто я не пам‟ятаю, щоб вас хтось сюди запрошував.
- У газеті було сказано, що поспілкуватися з графом можуть всі охочі. Ми і є – ці охочі, - засміялась Клара. – До речі, ми прийшли не з пустими руками. Поки ти купався у хвилях слави, ми працювали… Написали книгу присвячену історії замку, що базується на магістерській роботі. Принесли її показати графу. А ти часом нічого не написав? Хоча навіщо тобі це? Твоя подружка і так купить тобі будь-яку роботу, на яку ти тикнеш пальцем. Чи вона більше тебе не спонсорує?
Остап нервово мовчав.
- Ну добре, Остапчику, щось розбалакались ми з тобою. Нам працювати треба. У нас немає серед подруг телезірок, мерів, директорів музею, графинь. Тому просто спробуємо зацікавити графа історичною книгою, може, він захоче фінансувати її видання. Адже тема замку йому не байдужа. Його корені теж є у цьому замку. Тому ми ідемо до графа. А ти – геть з дороги!!!
Карла відштовхнула з дороги Остапа і впевненим кроком попрямувала до графа.
- От стерво, - промовила Олена.
Остап понуро мовчав.
Олена подивилася вперед і побачила, як Карла своєю лицемірною посмішкою пробилася крізь натовп і почала натхненно щось розповідати графові. Граф зацікавлено почав роздивлятися записи, а Карла, побачивши його інтерес, розповідала все натхненніше і натхненніше.
- Ну це вже ні, - прошипіла Олена. – Моє місце, люба, ти не займеш.
- Зроби що-небудь, - прошепотів Остап.
Олена впевненою ходою підійшла до натовпу людей і різкими рухами розштовхала всіх.
- Хлопче, ви зайняли моє місце, - впевнено промовила вона якомусь журналістові.
Журналіст повернув голову, але пізнавши Карпову, все ж неохоче піднявся зі стільця.
- Олена Карпова, - простягнувши руку графові, промовила Олена. – Заслужений діяч міста, володар найвищих в нашій країні нагород за заслуги у розвитку історії та археології, магістр археологічних наук, і тимчасово керівник Першої археологічної групи міста. І це лише невеличкий епізод з моєї біографії.
- Добрий день, - потиснувши руку, промовив Станіслав. – Приємно, дуже приємно. Здається, ви одна з тих, хто фінансував проект в Подолищах?
- Так, я. Це була моя ідея поховати тих людей. І з допомогою чудового організатора Емми Красовської та деякої суми грошей, мені це вдалося.
- Я чув про вас багато хорошого, - промовив Станіслав. – Про ваші неймовірні навики і знання пишуть усі газети. Саме ви знайшли потаємну кімнату у замку. Як вам це вдалося? – захоплено запитав він.
- Трохи фантазії, - поважно промовила Олена. – Трохи розрахунків, трохи внутрішнього чуття.
- Я б хотів поспілкуватися з вами по-детальніше. Як ви знаєте, я маю велике відношення до замку і багато знаю. Але, все ж, у мене стільки питань.
- Обов‟язково поспілкуємося, - промовила Олена. – До того ж, організувати нам зустріч зовсім не важко, бо Емма Красовська – моя найкраща подруга, і майже весь час ми проводимо разом.
- Ви, мабуть, вже знаєте, що я зробив Еммі пропозицію?
- Звичайно, - хвалькувато засміялась Олена. – Мені вона розповіла першій.
Карла сиділа на сусідньому стільці і ненависно дивилася на Олену.
258
- А можна всім охочим поспілкуватися з графом, чи лише кращим подругам Красовської? – нервово промовила вона, помітивши, як легко Олена перевела на себе всю увагу натовпу.
- Хто це спитав? – навмисно почала крутити головою Олена.
- Я, - відповіла Карла.
- Карло, привіт, - радісно викрикнула Олена, так, ніби сьогодні вони ще не бачились.
- Привіт, Олено.
- Карло, яка зустріч! – продовжувала цирк Олена. – Не очікувала тебе тут побачити, особливо після твоєї невдалої кар‟єри. Я б і не подумала, що тебе зацікавить поява в нашому місці графа. До того ж і ваші досягнення в замку були такі мізерні. Історики розкритикували вашу роботу. В ній немає нічого серйозного, нема, навіть, за що зачепитися.
- Є за що зачепитися, - промовила Карла. – Може, у дослідженнях структури замку, стін, кімнат ми і не досягли великих успіхів, але у нас є серйозна робота по родоводу графа Полонезького.
- Наскільки я знаю, ви продали всі авторські права на цю роботу Остапові Завацькому? Хіба, ні?
- Так, - погодилася Карла. – Продали. Але він…
- А-а-а, пробач, вже згадала! – голосно промовила Олена. – Він повернув її тобі назад, бо перечитавши, зрозумів, що там нічого путнього.
Карла ненависно подивилася на Олену.
- Тепер там є путні речі, - впевнено промовила Карла. – Ми допрацювали роботу. А саме дописали родовід. Почали з дослідження ще графа Ризького. Тобі це ім‟я про щось говорить?
Олена злісно подивилася Карлі в очі, намагаючись своїм поглядом спопелити колишню подругу.
- Це граф, який побудував замок, - пояснив Олені Станіслав. – Це дуже цікава тема. Продовжуйте, Карло.
- Дякую, Станіславе, - посміхнулась Карла. – Ми досліджуємо життя його синів Всеволода та Романа, і намагаємося з‟ясувати, як саме вийшло так, що замок захопив Полонезький.
- І чого ви намагаєтесь досягти? – запитав хтось із журналістів.
- Якщо ми з‟ясуємо, які саме відбувалися події в той час, можна буде припуститися, де саме проживали брати після вигнання з замку. Вони могли забрати з собою цінні речі, картини, дорогоцінності, які теж мають велике значення для музею.
- Олено, Вам подобається хід їхніх думок? – наївно запитав Станіслав.
- О-о-о! Ще питаєте? – артистично викрикнула Олена. – Звичайно, подобається.
- Я думаю, треба зустрітися з ними і поспілкуватись!
- Навіщо ж, - промовила Олена. – Нехай зараз розповідають. Що саме вже дослідили, що зробили, що знайшли?
Карла з надією в очах подивилася на Станіслава, сподіваючись, що він не пристане на божевільну ідею Олени. Але здавалося, графу все сподобалося, і він, зробивши серйозне лице, приготувався слухати історичну розповідь.
Карла зітхнула. Вона нахилилася над своєю книжкою і спробувала зібратися з думками.
- Зараз ми досліджуємо життя Всеволода. Про нього інформації значно менше, ніж про Романа. Тому його постать більш цікава. Відомо, що Роман правив замком довгий час, тому про нього так багато написано в історичних джерелах. Всеволод же, проживав на території Литовського Князівства. Ми знайшли записи, які підтверджують цю інформацію. Зараз також дали запит в декілька литовських архівів. З одного нам відгукнулися і повідомили, що в них є інформація про Всеволода Ризького. Зараз один з наших лінгвістів працює над перекладом отриманої інформації. Остаточного перекладу ще немає, але ми вже переглядали
259
початок статей, і можемо з упевненістю сказати, що це нові факти для нашої історії.
- Правда ж цікаво? – із запалом промовив граф Олені. – Це ж може бути надзвичайно цінна інформація.
- Так, - погодилась Олена. – Надзвичайно цінна для історії, але зовсім не для нас з вами, любий графе.
- Чому? – не зрозумів Станіслав.
- Я просто вражена, - продовжувала грати Олена. – І якщо чесно, мені трохи соромно за свою подругу. Я шокована. Мені здається, що іще років сорок назад наші історики з‟ясували, що цей замок не будував граф Ризький. Він та усе його сімейство отримали від короля у подарунок маєток на Волині і їх рід не має жодного відношення до даного замку.
- Невже? – здивовано перепитав Станіслав.
- Так, - похитала головою Олена. – Історик Годецький написав про це у своїй книзі ще у 1963 році. Він писав, що історики припустилися даної помилки через ідентичність імен Всеволода Ризького і Всеволода Поганого. Але вже доведено, що це дві різні постаті. Мені соромно, що Карла, яка писала магістерську по даному об‟єкту, не ознайомлена з такою серйозною роботою.
- А ви, мабуть, все знаєте про замок, - посміхнувся граф. – З вами не буде сумно.
Карла різко встала і нервово попрямувала до виходу.
- Одну хвилинку, - посміхнулась графові Олена і, вставши зі стільця, пішла за Карлою.
Карла вийшла за двері і побігла вниз сходами.
- Карло, - гукнула Олена.
Карла запинилася і різко обернулася назад.
- Що? Ще не повністю облила мене брудом? – крикнула Карла. – Ще щось забула сказати? Кажи. Чи наодинці ти мені цього говорити не будеш? Тобі, мабуть, потрібна аудиторія.
- Карло, заспокойся. Я не обливала тебе брудом. Просто у тебе застаріла інформація, зовсім старі дані.
- Не старі, Олено, не старі. Я теж спілкуюся з істориками і археологами. І вони теж вважають, що збудував цей замок граф Ризький.
- Карло, це тобі так хочеться, щоб його збудував граф Ризький. Бо на цьому базуються твої дослідження. І твоя праця буде марною, якщо його збудував не Ризький. Але Годецький присвятив своє життя дослідженню цієї території. Він запропонував гіпотезу про це ще 1963 році. А нещодавно історики нашого міста її підтвердили, і всі одноголосно погодились з ним.
- Коли? Коли це було? – кричала Карла.
- М-м-м… Нещодавно…
- Олено, знаєш що… А знаєш що, іди до біса.
Карла повернулася і побігла сходами вниз.
Олена незворушно стояла на сходах і проводжала колишню подругу очима.
Ззаду підійшов Остап.
- Олено, я шокований, - промовив він. – Звідки в тебе така інформація? Я все життя думав, що замок збудував граф Ризький. Я, звичайно, читав теорію Годецького, але не знав, що її хоч хтось підтвердив. Коли її підтвердили?
- А-а-а, - махнула рукою Олена. – Вчора…
- Лише вчора? – засміявся Остап.
- Ага. У нас в інституті була конференція. Там про це говорили.
Олена і Остап зайшли назад у зал.
В залі був якийсь надто піднятий настрій. Всі якось надто емоційно щось обговорювали. А посеред зали стояла Емма і обнімку зі Станіславом.
- Що сталося? – запитав Остап.
- Не знаю, - знизала плечима Олена. – Але ми явно щось пропустили.
260
- Треба в когось спитати.
Остап підійшов до столу і побачив у натовпі Влада.
- Влад! – промовив він, подаючи руку.
- Остапе, друже, привіт. Як твої справи?
- Нормально все… Нормально.
- Пішли он там сядемо, поговоримо.
Остап і Влад пішли до вікна, де було не так людяно.
- Що сталось? Чого такі всі емоційні?
- А ти не чув? – засміявся Влад. – Емма та Станіслав оголосили про свої заручини. Навіть, назвали дату весілля. Ти не знав?
- Та знав, - сумно відповів Остап. – Сьогодні дізнався…
- І як ти? Тримаєшся?
- Як бачиш, тримаюсь. Ти як?
- А що я? – засміявся Влад. – Я ні на що і не сподівався.
- Добре тобі…
- А ти сподівався? – запитав з сарказмом Влад.
Остап посміхнувся.
- Знаєш, - промовив він, - я весь час чогось боявся. Може, спричинити їй біль, а може, серйозних відносин. Емма не така дівчина, з якою можна покрутити два дні і забути. Ми не були разом, але вона щодня була поруч зі мною. Вона була розчарована у всіх чоловіках і, може, це трохи егоїстично, та мене це влаштовувало. А зараз вона з іншим. І я… Я просто не знаю, що мені робити. Я точно впевнений, у мене був шанс. Був. Я ним не скористався. Я тепер спати не можу через свої ревнощі. А тепер ще й весілля. Як мені жити тепер без неї? Я не знаю.
- Може, у тебе і не було шансу, - промовив Влад. – Може, тобі лише так здавалося. Люди часто видають бажане за дійсне.
- Мені здається, був, - промовив Остап. – Хоча, може, це, дійсно, лише бажане. Принаймні, ворожка говорила Еммі, що я маю зробити її щасливою.
- Знову та ворожка, - засміявся Влад. – Складається враження, що ви всі живете за її законами.
- Смішно? – перепитав Остап. – А мені не дуже.
- Та чого ти, я жартую, - штовхнувши Остапа по плечу, дружньо промовив Влад. – Що саме вона сказала?
- Ти ж не віриш!
- Та кажи вже.
Остап зітхнув.
- Коли ми з Еммою прийшли до неї, і більше в тій квартирі нікого не було, ворожка сказала Еммі, що її щастя знаходиться в декількох кроках. Декілька метрів, розумієш? А окрім мене, там більше нікого не було.
- Оце так…
- Не було, кажу тобі. І графа теж не було ніякого, - ображено завершив Остап.
- Навіть, не знаю, що сказати. Є дві версії.
- Кажи.
- Перша. Може, та ворожка - брехуха. Побачила, що ви разом прийшли і вирішила, що вам добре буде разом. Бо, навіть, і без ворожіння видно, що ти по Еммі сохнеш. От і наворожила таке Еммі.
- Та навряд.
- Чого?
- Вона не брехуха. Дійсно, добре ворожить. До того ж, вона Емму добре знає, і, навряд би, назвала мене щастям для Емми просто так.
- Ну тоді… Тоді, може, вона мала на увазі зовсім інше.
- Що? – не зрозумів Остап.
261
- Ну-у-у. Ти в Емму закоханий і думаєш лише про кохання. А може, щастя Емми не в коханні полягає. Може, їй для щастя щось інше потрібне. Кохання, звичайно, теж. Але може, чогось вона хоче більше.
- Чого?
- Звідки ж мені знати, я ж не психолог. Думай. Може, щось таке, що можеш дати їй лише ти.
- Було б непогано, - посміхнувся Остап. – Щоб міг дати лише я.
Двері в зал відчинилися і в зал різкою помітною ходою знову увійшла Карла.
Вона пройшла крізь веселий натовп людей, які пили шампанське, і мирно спілкувалися і підійшла до Емми. Схопивши Емму за руку, вона потягнула її в кабінет.
- Ти нормальна? – ледь встигаючи на високих підборах, обурилась Емма
Карла зачинила за собою двері кабінету і голосно промовила:
- Я хочу, щоб в першу археологічну групу міг потрапити будь-який талановитий студент, а не лише друзі Ренати та Олени.
- А я хочу, щоб на марсі жили зелені чоловічки, і щоб, нарешті, телепузики та пакемони об‟єднались, - спокійно відповіла Емма.
- Серйозні бажання, як для громадського діяча і директора музею, - іронічно промовила Карла.
- Які вже є, - посміхнулась Емма.
- Першу археологічну групу мають представляти найсильніші студенти міста. Для того, щоб у тих, хто ще навчається, був стимул вчитися. Щоб вони вірили, що все вирішують знання, а не зв‟язки та знайомства.
- Перша археологічна група – це добре складена команда, в якій кожна людина відіграє важливу роль.
- А як же я? Еммо! Як же мої знання? Куди мені їх подіти? Як же Максим? Як же інші студенти? Олена ніколи б не потрапила в першу археологічну групу, якби не знайомство з тобою. Погодься! А тепер, подивись, скільки користі вона принесла місту своїми знаннями, уміннями. А таких, як вона, набагато більше. Дай їм шанс. Серед усього списку археологів першої групи можна відмітити лише Яну, Пилипа, Катерину… І все… А хто ще там є? Еммо. Нікого. Просто люди? Чим вони заслужили таку честь працювати в музеї, у замку, в місці, де я мріяла працювати все своє життя. А в мене такого шансу немає? Тому що я перейшла дорогу вашому другові і впала в немилість Вашій графині і всьому її оточенню.
- «Перейшла дорогу вашому другові» - це так тепер називається те, що ти вкрала його роботу і не вписала його ім‟я на захисті. Карло, а тепер скажи, де був би Остап після цього, якби не Ліна? Якби вона не прийшла на захист і не відстояла його знання, не повідомила усім, що він зробив набагато більше, ніж ти та Максим разом узяті. Чому ж ти тоді не думала про його знання, про його внесок у вашу роботу? А зараз ти - поважний борець за справедливість. Знаєш, Карло, я дуже рада, що життя припнуло тебе до стіни так, що ти, нарешті, задумалась про справедливість, про знання. Я за тебе рада. Але не думай, що через це я танцюватиму під твою сопілку. Я сама знаю, що мені робити, а що ні. Я всього досягла сама, без твоєї допомоги. Може, і ти якось обійдешся без моєї.
- Хіба ж це можливо, - пробубоніла Карла. – Ти ж дихати в цьому місті не даєш.
Карла розвернулася до дверей, пройшла кілька кроків і обернулась. Емма мовчала. Зрозумівши, що Емма більше нічого говорити не збиралася, Карла з усієї сили гримнула дверима.
Емма сіла за свій робочий стіл і задумливо подивилася на календар. У двері хтось постукав. Емма ніяк не зреагувала. Двері відчинилися і в кабінет зайшов Дмитро.
- Привіт, - тихо промовив він.
Емма нічого не відповіла. Лише махнула головою, показуючи, щоб Дмитро заходив і сідав.
Дмитро підійшов до Емми.
262
- Ну що, красунечко! Вітаю! – промовив з посмішкою він. – Хоч у нас з тобою відносини і не фонтан, звичайно. Але все ж, прийми мої щирі вітання. Радий за тебе та твого і графа. Може, тепер ти, нарешті, вгамуєшся і припиниш настроювати своїх подруг проти всіх чоловіків у світі, - пожартував Дмитро.
- Слухай, 323!
- 1: 0 в мою користь, - промовив Дмитро.
- Може, без жартів обійдемося сьогодні. Сідай. Хочеш чаю? – запропонувала Емма.
- Та ні, шампанського напився вже.
- А-а-а, то ти п‟яний, - пожартувала Емма. – Зрозуміло, чого прийшов. Якби тверезий був, то не наважився б.
- Приймається, - засміявся Дмитро. – 1:1.
Він сів навпроти Емми за стіл, взяв ручку і почав крутити її у руках.
- Нерви? – засміялась Емма.
- Не зрозумів. Чому?
- Ну люди, в яких нерви не в порядку, весь час щось крутять у руках, - пояснила Емма.
- Та ну, маячня це все. Просто звичка така.
- Ти мені нагадав одну людину. Яку я дуже люблю… І за якою дуже сумую.
- Кого? Ліну?
- Так, - посміхнулась Емма. – Звідки ти знаєш?
- Не знаю, чогось так подумав.
- Вона теж весь час крутила ручку в руках… І ковпачок жувала… Всі ковпачки мені погризла. Жоден на ручку тепер не налізає. Дивись.
Емма взяла в руки стаканчик з ручками і перевернула. З нього повипадали деформовані ковпачки.
- Весело. Де вона ділася?
- У замку, - посміхнулась Емма.
Дмитро відвернув лице, ховаючи посмішку.
- Не віриш?
- Ні, вірю, - промовив Дмитро. – Просто це все так дивно… Так цікаво. Зникла у замку – і все. А докази де?
- Ми знайшли сережку за стіною, яку вона в той вечір одягала. За ту стіну ніяк добратися не можна було. Але ж кому ти це поясниш. В нашому світі немає місця незрозумілим речам. Все має бути науково, правильно.
- Може, це й на краще. Я б, взагалі, не повірив, якби мені не Ганна це розповіла. Якби хтось інший – точно б вирішив, що людина не при своєму розумі.
- Я вірю, що Ліна щаслива. Розум підказує мені, що треба щось робити, шукати її. А серце – спокійне, уявляєш. Вона колись сказала, що коли розгадає таємницю, то стане щасливою. Мабуть, вона вже щаслива.
Дмитро нічого не відповів. Він встав і підійшов до картини на стіні.
- Як твоя секретар? – запитав Дмитро.
- Вже народила. Позавчора. Хлопчика. Треба послати їй квіти, але я не можу цього зробити, бо в мене немає секретаря.
Дмитро засміявся.
- Тобі треба послати секретарю квіти, але у тебе немає секретаря, щоб їх послати, - повторив він.
- Ага. Так і є.
- Знайди нового секретаря. Чи в тебе немає секретаря, який буде шукати тобі нового секретаря?
Емма засміялась.
- Візьми секретарем Ганну, - раптом промовив Дмитро.
- Що?
- Я серйозно. Модельний бізнес не для неї. А от помічник з неї був би хороший.
- А чого ж вона сама не прийшла?
263
- Ти ж знаєш Ганну. Вона ж сама ніколи не попросить. Вона надто скромна та сором‟язлива. Сказала, що якби Емма хотіла, то вже б запропонувала.
- Неймовірно.
- Вона вже хотіла було тебе попросити, щоб ти її взяла на роботу. Тільки наважилась, аж тут Марта з Іриною. А коли з Іриною так погано все вирішилось – вона тепер боїться.
- Добре, я її візьму на роботу. Із задоволенням.
Був вечір.
Граф стояв у величезній бібліотеці. Перед ним лежала розвернута книга, написана латинською. Це була одна з небагатьох робіт Миколи Коперника «Про обертання небесних сфер»
- Що так захоплено читаєте, графе? Знову фантастика?
Граф нічого не відповів.
Венецій підійшов і перегорнув декілька сторінок.
- Чому знову? – нарешті, проговорив Олександр. – Я мало що пам‟ятаю з того, що читав раніше. Мені здається, що я бачу цю книгу уперше.
- Коперник? – побачивши книгу, задумливо промовив Венецій. – Я не дуже схильний до його теорії. Скоріше моя думка більш подібна з Птоломеєм. Я думаю, земля нерухома, і знаходиться у центрі світу.
- Ідея гарна, згоден. Та чомусь Коперник ближчий мені. Хоча і важко збагнути, як земля може рухатися навколо Сонця.
- Це нісенітниці, мій графе, - засміявся Венецій. – Я щоранку бачу Сонце. Воно сходить над горизонтом. І щовечора я прощаюся з ним, спостерігаючи, як воно повільно рухається вниз. Невже я повірю у ту маячню, що воно нерухоме?
Граф мовчки посміхнувся.
Венецій зручно вмостився на м‟якому кріслі навпроти графа.
- Ви не в настрої сьогодні вести зі мною бесіду? Зазвичай, переконати вас у чомусь дуже важко, - посміхнувся він.
- Невже? Я готовий сперечатися на цю тему, вона дуже цікавить мене, але тільки не сьогодні. Я сьогодні віддалений від науки, наче десь літаю.
Венецій встав і повільно підійшов до графа.
- Ви багато мене навчили, - раптом промовив він. – І читати, і писати, і бачити схід. А ще ви вчили мене геометрії, фізиці… Особливо, мене тягнуло до астрономії. І ви не лишилися байдужим до мого захоплення. Ви дали мені всі знання, які тільки є в моїй голові. Все, про що я зараз думаю, всі думки, які виникають в моїй голові, якщо вони хоча б на долю розумні – то це завдяки вам. Та це не все… Ще ви навчили мене філософії та психології. Я почав розбиратися в людях, і в першу чергу, вивчив вас. Мене не обманеш. Читаючи свої книжки, заглибившись у фантастичні твори про рух планет, ви лише намагаєтесь втекти від реальності,.
- Але погодьтесь, щось у цьому є, - посміхнувся граф.
- Я впевнений, - продовжив Венецій, - що ваша голова зараз забита зовсім не тим. Ви думаєте про ту дівчину з лісу.
- Думаю, - зітхнув граф. – І нічого не можу з собою зробити.
- Я згадав її, графе, - раптом промовив Венецій.
Граф різко повернувся до Венеція.
- Згадав? – нервово перепитав граф. – Хто вона?
- Ми бачили її того ранку, останнього вашого ранку. Ми зустріли її у лісі, говорили з нею, а потім проводжали до села. Здається мені, тепер я здогадуюся, куди саме поїхали ви тієї ночі, коли потонули в озері. Ви поїхали її шукати, - зітхнув Венецій. – Я пам‟ятаю, чим ця дівчина так вразила ваше серце.
- Справді? – зрадів граф. – І чим?
- Вона розумна… Надзвичайно розумна. Вас вражали її думки про сонце, про планети. Вона говорила про філософію і геометрію. Після того, як ми провели її до
264
села, ви сказали мені, що це найрозумніша людина з якою ви коли-небудь тільки спілкувалися, - сумно промовив Венецій.
- Мабуть, з моєї сторони було необачно сказати це саме тобі, Венецію, - спробував виправдатись граф. – Венецію, твої думки теж заслуговують величезної уваги.
- Що ви, графе, - заперечив Венецій. – Я не образився!
- Ні?
- Анітрохи… Моя невисока оцінка самого себе дозволяє мені визнавати, що є люди розумніші за мене. Я вчив науку з ваших вуст, але ніколи в житті я не дивився на речі так, як ця селянка.
Граф посміхнувся.
- І графе, не сприйміть за образу, - іронічно промовив Венецій. – Та ця дівчина складає конкуренцію і вам та вашим знанням. Наприклад, я не впевнений, що погодився б в той момент саме з вашими думками. Її думки більш чіткіші, виваженіше. Вона уміє примусити, щоб її слухали, і щоб погоджувалися.
- Ах ти ж підлий зрадник! – жартуючи, промовив граф.
Венецій засміявся.
- Хоча в дечому я не згоден з вами обома, - продовжив Венецій. – Бо все ж в мою голову ніяк не може поміститися те, як земля може обертатися, а сонце – стояти на місці.
- Вона теж так думає? – натхненно перепитав Олександр.
- Так… Шкода, що ви нічого не пам‟ятаєте з тієї розмови.
- Так… Шкода, - махнув головою Олександр. - Це вона. Це та дівчина з моїх снів. Я щоночі бачив її весь цей час. Ті очі, те волосся, ті сніжинки. Це вона. Венецію, тепер я знаю, що таке кохання. Я готовий на край світу бігти за нею, лише б тільки бачити її. Вона вкрала моє серце.
- Може, вона, дійсно, ворожка.
- Я не знаю, - знизав плечима Олександр. – Та мені байдуже. Вона в мені, в моєму серці. Щохвилини думаю про неї. Ще раз, ще хоч би раз її побачити, взяти її за руку. І я б тоді нікуди її не відпустив.
- Мій графе, графе! Вас наповнює таке світле почуття! Таке кохання! Що ж вас стримує?
Граф повернувся до Венеція і подивився на нього очима, повними розгубленості.
- У мене є дружина! – вдарив він кулаком по столу. – І я їй дав присягу на вірність. На те, що любитиму її вічно.
- Але ж цю присягу ви все одно вже порушили. Ви ж не кохаєте її, ви кохаєте іншу.
- Я присягнув, - прошепотів граф. – І вже нічого з цим не можу зробити. Моє слово міцне, як той камінь, на якому ця присяга була зроблена. І я стримаю свою обіцянку, принаймні, сам для себе. Я не кину Яву, і буду з нею завжди, як і пообіцяв.
Венецій замовчав.
Граф знервовано почав гортати книгу.
- Можливо, ви дійсно праві, любий графе, - раптом промовив Венецій.
- В чому?
- Коли ви давали обітницю дружині, ви робили це від щирого серця, обдумано, обмислено. А ця незнайомка – лише мимобіжне почуття. Воно мине за місяць… І ви, навіть, не згадаєте її. До того ж…
- Що? – не зрозумів граф. – Кажи…
- Можливо, не варто це казати.
- Кажи! – наказав Олександр.
- Я лиш хотів ще раз захистити вашу дружину, хоча вона і так у вас, як янгол, і навряд, їй потрібен мій захист. Просто я подумав, що ви в першу чергу багатій, знатна особа, ви - граф.
- І що?
265
- Я думаю, не одна селянка мріяла б опинитися на місці вашої дружини і забезпечити своїм дітям безтурботне майбутнє. Але не забувайте, коли Ява виходила за вас, вона не знала, що ви граф. Вона думала, що ви простий селянин, навіть, без власної хати. І тим не менш, це не змінило її рішення одружитися з вами. Вона любила вас за вашу вдачу, за характер, за доброту. А не за маєтки і гроші. Вона розгледіла у вас Людину, навіть, у брудному малярському одязі. Значить, кохала. Кохала по-справжньому.
- Мабуть, - знизав плечима граф.
- А що у тої незнайомки за душею? Хто його знає, - продовжив Венецій. - Чи взаємне буде те кохання, чи може, вона просто зазіхнула на статус графині. Адже при зустрічі вона пізнала вас. До того ж, не забувайте, що через цю незнайомку у вас вже були проблеми. Ви ледь не загинули на тому озері. Добре, що вас врятували добрі люди.
До бібліотеки увійшла Ява. Вона буда одягнута у довгу сукню. Тугий зелений корсет, який йшов від середини плечей до поясу, був зроблений вишуканими рельєфними швами, які плавно сходилися в одну точку, імітуючи клин. Зверху дівчина накинула прозору шаль, обшиту золотими нитками.
Венецій окинув Яву оком і, вставши з крісла, попрямував до неї.
- З вашого дозволу, мені вже час, - поцілувавши дівчині руку, швидко відкланявся Венецій.
Олександр мовчки подивився вслід своєму єдиному другові.
Ява повільно підійшла до столу.
- Що ти читаєш? – сумно поглянула вона у книгу, де були лише незнайомі знаки та букви.
- Це робота видатного Коперника, він пише про небо, - якнайпростіше намагався пояснити граф дружині, щоб їй було зрозуміло.
- Про небо? – гортаючи сторінки у пошуках картинок з небом, перепитала дівчина – І що ж тут написано?
- Він запропонував теорію, що земля рухається, обертається навколо себе. Цим пояснюється зміна дня і ночі. А сонце нерухоме…
- Хіба таке можливо? – перепитала Ява.
- Можливо, - відповів Олександр. – Сонце знаходиться у центрі Всесвіту, а земля описує коло сама навколо себе, повертаючись до сонця то однією стороною, то іншою. В залежності від цього на даній частині планети або день, якщо земля повернута до сонця, або ніч, якщо земля повернута іншим боком.
- Нісенітниці, - голосно засміялася Ява. – Такого бути не може. Якби земля оберталася, всі люди попадали б з неї при першому оберті.
Граф нічого не відповів.
Ява повільно пройшла по кімнаті.
- Я тут лише день, а мені вже здається, що я прожила тут усе життя, - прошепотіла Ява. – Мені тут так добре! Я просто найщасливіша в усьому світі…
Граф нічого не відповів, продовжуючи гортати книгу.
- Я знайшла в останній кімнаті величезну скриню, - кружачись навколо себе, промовила Ява. – Там було багато суконь, прикрас… У мене зроду віку не було стільки суконь.
- Тепер є, - промовив граф.
Ява посміхнулась.
- Знаєш, - продовжила вона. – Насправді, половину з того, що я бачу в цьому замку - не розумію. Я не розуміюся на філософських речах. Я не така красномовна, як твій Венецій, і не розумію, навіть, половини з того, що він говорить. Я не розумію, навіщо в стінах ті страшні звірі, нічого не розумію в тих картинах. Але я така щаслива тут, з тобою…
- Я радий, - впевнено відповів Олександр.
Ява посміхнулася.
266
- Ти знаєш, ця сукня – це єдине, що налізло на мене, - продовжувала кружитись Ява. - Твоя мати, мабуть, була витончена, струнка, як богиня. А на мене всі ці корсети тиснуть. І через них мені важко дихати.
Граф зітхнув.
- Але я, все одно, щаслива, - продовжила Ява. – Найщасливіша в світі.
- Я радий…
- А ти? Ти щасливий? – підбігши до коханого, запитала Ява.
- Я? – зніяковіло перепитав граф, не знаючи, що відповісти. – Я теж щасливий. Я мріяв зробити тебе щасливою. І радий, що мені це вдалося.
- Але ж я бачу, що тебе щось мучить. Скажи мені, що?
Граф нічого не відповів.
Ява сумно відійшла в сторону і сіла навпроти.
- Це через ту зеленооку красуню? Ти ніяк не можеш викинути її з голови?
Граф обернувся і поглянув на дружину.
Вона сиділа посеред зали в зеленій сукні, яка ледь налізла на її тіло. Світлі коси неохайними локонами спадали на плечі. Її нижня губа надулася від образи, і від цього пухкі щічки здавалися ще більшими. Товстими пальчиками вона нервово перебирала обідок свого рукава. Хіба ж такою б мала бути графиня?
Господи, що він віддав би, щоб це плаття одягла на своє струнке тіло зеленоока красуня з довгим каштановим волоссям… Щоб вона сіла на цей дерев‟яний стілець, говорила з ним про планети, обертання землі, про зорі… Вони би сперечалися день і ніч про вчення Коперника та Птолемея, дивилися б на зорі і вигадували нові теорії… Вони ж просто створені один для одного… На місці його дружини мала б бути та зеленоока дівчина… Але все це так складно… Як пояснити це Яві? Єдиній жінці, яка була з ним і в багатстві і в бідності, і в щасті і в горі. Вона не кинула його, навіть, тоді, коли він помер. Доглядала його. А де була в цей час та зеленоока красуня? Де? В той час, коли Ява босоніж ходила лісом і збирала для нього цілющі трави, коли поїла його мертвого цілющою травою… Де вона була, коли була так потрібна йому?
Граф зупинився посеред кімнати. Він, впевнено глянув на свою дружину і глухим голосом відповів:
- Ні!
Очі Яви заблищали, та вона продовжувала незворушно сидіти на стільці.
- Я не думаю про зеленооку красуню, - продовжив граф. - І вже давно викинув її зі свої голови. Для мене красуня – лише ти.
Ява радісно підбігла до свого коханого і міцно обійняла його. Граф взяв дівчину за руку.
- А чому ж ти тоді такий сумний? Що тебе турбує?
Граф опустив очі, намагаючись не видати того, на скільки йому важко на душі.
- Я просто хочу все згадати, - прошепотів він. – Я хочу згадати, чим я жив до цього, що мене цікавило… Хто був моїм другом, а хто ворогом. Мені важко жити порожнім життям.
Ява відійшла від графа і задумалась.
- Я тобі допоможу, - промовила вона. – На цей раз ти точно згадаєш усе.
Було близько дванадцятої ночі. Народ продовжував веселитися. Грала музика. Емма ледь совала ногами на своїх величезних підборах.
- Еммо, роззувайся, - пожартувала Олена. – Вже всі побачили, які в тебе гарні черевики. Але всі так напилися, що навряд, завтра хтось згадає, що під кінець вечора ти ходила боса.
- Ага, - махнула головою Емма. – Якщо я роззуюся, то всі точно запам‟ятають, що під кінець вечора я ходила з червоними розпухлими ногами.
- Та сідай вже, - посунувшись вбік, промовила Олена.
Емма сіла.
- Де твій граф?
267
- О-о-о, він вже не знає, де сховатися від журналістів. Завтра ми будемо на обкладинках всіх журналів. Він – красунчик, і я – зі своїми розпухлими ногами.
- Ну нічого, - пожартував Остап. – Напишуть, що Емма Красовська поправилася трохи. Ніжки розтовстіли.
Всі засміялися.
- Та іди ти! – промовила Емма. – Я так втомилася. До речі, Олено, завтра нарада. На дев‟ять ранку.
- На дев‟ять? – крикнула Олена. – Ти при своєму розумі. Давай хоч на десять.
- Ні, на дев‟ять. Роботи багато.
- Трудоголічка, - прошепотіла під ніс Олена.
- Ой, хто б казав, - засміявся Остап. – Сама по ночах книжки зубрила.
- А я б прийшла і на вісім, - сумно промовила Ганна. – Тільки в мене роботи нема. Нікому не потрібна модель-невдаха.
- Ганно, а хіба я не пропонувала тобі посаду свого помічника? – запитала Емма.
Ганна здивовано поглянула на подругу
- Ні…
- Значить, забула. Добре, тоді пропоную.
Ганна підбігла до Емми і накинулася їй на шию.
- Ура, Еммо, дякую! – крикнула вона.
- Я беру тебе на випробний термін, - промовила Емма. – У мене все чесно і ніякого блату не буде.
- І що мені треба зробити? – злякано запитала Ганна.
- Я дам тобі завдання, а до завтрашнього ранку ти маєш його підготувати. Нараду проводити будеш ти.
- Нічого собі, поталанило з подругою, - жартуючи, промовив Дмитро.
- А що? Все правильно, - погодився Остап. – Так і має бути.
Ява та Олександр повільно їхали на конях, повертаючи у саму гущу лісу.
- Треба лишити тут коней, далі вони не пройдуть, - промовила Ява.
Олександр зліз з коня і допоміг Яві.
- Я прив‟яжу, - промовила вона.
Граф невпевнено подивився на зарослі та переплетені гіллям кущі.
- Ти впевнена, що нам саме сюди?
- Звичайно, - засміялася Ява. – Ліс – це мій рідний дім, хіба могла я переплутати?
- Розкажи, що ми шукаємо.
Ява пішла у самісіньку гущу, міцно тримаючи Олександра за руку.
- Обережно, тут багато гілок, - промовила дівчина, нахиляючись.
Олександр також пригнувся.
- Знаєш, за давніми повір‟ями, - промовила дівчина, - на Пасху на болотах розквітає чарівна квітка – бабин мак. Вона має цілющі властивості, якщо її зірвати саме в цей день. Саме тому, минулої весни я пішла на болота у її пошуках. Для того, щоб зірвати її та приготувати для тебе цілющий напій. Мене засмоктало болото, та квітку все ж я встигла зірвати. Коли я ішла, то моя хустина зачепилася за гілку та впала на землю. На неї я і кинула квітку, коли зірвала.
- Вона, мабуть, засохла, - сумно промовив граф.
- Ні, вона не засохне, - впевнено відповіла дівчина. - Вона чарівна… Головне, щоб її ніхто не знайшов до нас… Бо може використати не на добрі справи, а на лихо.
Ява і Олександр, міцно тримаючись за руки, вийшли до великого болота.
- А ми не загуснемо в болоті? – невпевнено запитав граф, прибираючи гілку, яка цілилася йому прямо в око.
- Зараз болото трохи замерзло. Але все ж сподіватися, що воно зовсім крижане, не варто. Тому обережно.
Ява пробралася крізь сухі гілки та вийшла на невеличку галявинку, яка покрилася повсюди сухими коричневими чагарниками..
268
- Тут починається болото, - промовила Ява. – Тут обережно. За цю межу не заходь, там сама глиб.
- Де має бути ця квітка?
- Треба шукати під снігом. Вона має бути біля сірої хустини, або десь неподалік, якщо її віднесло вітром.
- Добре, - присівши навколішки, промовив граф. – Я шукатиму ось тут.
Граф почав розгрібати сніг руками, намагаючись нащупати під снігом та старим осіннім листям пухку хустину.
Ява, тримаючись за віття та стовбури дерев, пробралася трохи далі по мерзлому болоту і підійшла до стовбура товстого дерева.
- Дивись, он вона! – викрикнула раптом дівчина.
Граф піднявся і швидко підбіг до лінії, на яку вказала Ява.
- Далі не біжи, - зупинила його Ява. – Візьми палку, і передай її сюди мені, а я спробую зачепити хустину.
Граф швидко відламав суху довгу гілку і потягнувся до Яви. Однією ногою ставши на болото, і рукою тримаючись за стовбур дерева, дівчина потяглася до гілки.
- Я тримаю, пускай, - вхопивши за кінець гілки, промовила Ява.
Вона міцно вхопила сухе деревце і, майстерно зачепивши хустину іншим кінцем, присунула її ближче до себе. Хустина легко підділася. Дівчина повторила це іще раз. Аж раптом хустина одним кінцем зачепилася за випукле з болота втоплене дерево.
- Давай я виламаю більшу гілку, - крикнув граф.
- Ні, не треба, - промовила Ява.
Опустивши другу ногу на болото, Ява зробила кілька кроків і відчепила від дерева свою хустину.
- Як ти тримаєшся на болоті? – вражено запитав граф.
- Воно замерзло, - знизала плечима Ява, розвертаючи хустину. – Дивись, квітка тут.
Дівчина, обережно тримаючи квітку, завернуту в хустину, пройшла назад до дерева, за яке трималася, і тією ж доріжкою повернулася до кущів.
- Дивись, яка вона гарна, - прошепотіла Ява. – Хусточка неначе захищала її.
- І справді, чарівна квітка, - погодився граф. – Тільки трохи підсохла, але не замерзла. Дивно.
- Ходімо.
Аж раптом тріснула гілка. Ява насторожено озирнулася у боки. На тонкій стежині, між деревами стояла баба Варвара.
- О Господи, - почала хреститися Ява. – А щоб їй…
- Що несеш, дитино моя!
- Хустину загубила, - тремтячим голоском відповіла Ява, притискаючи квітку до своїх грудей. – Тепер віднайшла.
- Покажи, - скрипучим голосом наказала баба.
- Нащо тобі, бабо, моя хустина? Звичайна собі хустина. Тітка Віра подарувала на іменини.
- Віддавай квітку! – промовила Варвара.
- Не віддам, - захитала головою Ява.
- Віддавай, - повторила баба.
- Не віддам! – крикнула Ява, притискаючи квітку. – Тобі вона для чаклунства треба, а мені для лікування людини. Не віддам.
- Віддай, бо прокляну!
- Бабусю, - встрів у розмову граф. – Пробачте, та нам ця квітка, дійсно, дуже потрібна. Вона мені потрібна. Для лікування. Не зачіпайте, будь-ласка, Яву.
- Не допоможе тобі ця квітка при твоєму горі, - пробурмотіла баба під ніс. - До мене прийди – я тобі усе розкажу. Води чарівної дам – усе згадаєш.
- Не слухай її, - крикнула Ява. – Вона - відьма.
269
- Знаю я, що на Пасху ця квітка зірвана, - продовжила баба. - Хотіла я, щоб ти її додому не донесла. Ти її і не донесла. Мені ця квітка спокою не давала. А ти за нею повернулася. І цього разу додому не дійдеш.
- Дійду, дійду, дійду! – крикнула Ява, хрестячись. – Дійду. Це ти на мене, стара відьма, болото своє наслала, щоб поглинуло мене. Та не вийде в тебе нічого. Я дійду!
Баба закрила очі і почала повторювати про себе якісь слова, склавши руки біля грудей.
- Біжимо, - крикнула Ява, і схопивши Олександра за руку потягла за собою.
Що є сили помчали вони крізь непролазні хащі. Гілки чіплялися за їх одяг, наче спеціально хотіли затримати їх чим довше. Вітер дув просто в лице. Граф біг попереду, міцно тримаючи Яву за руку.
- Он наші коні! – крикнув він.
Ява та Олександр вскочили на коней і стрілою помчали у замок.
Був ранок. В кабінеті у Емми зібралися Остап, Олена та Ганна.
- Я так хвилююся, - промовила Ганна. – Це моя перша нарада.
- Та чого ти хвилюєшся? Всі свої, - промовив Остап.
- Від цього залежить, чи візьме мене Емма на роботу.
- Та візьме, куди дінеться.
- Я підготувала доповідь, і вже, навіть, розповіла її Дмитрові, - промовила Ганна. - П‟ять разів.
Остап та Олена засміялись.
- Я думаю, тепер твій Дмитро «полюбить» нашу Еммочку ще більше.
- Та ні, - промовила Ганна. – Здається, він за мене радий. Я тільки не можу зрозуміти, чому Емма мені запропонувала це місце. Я ж така нездара. Ніколи нічого не могла організувати.
- Може, Емма побачила в тобі прихований потенціал.
- Привіт, любі мої!
В кабінет Емми зайшла Рената.
- О-о-о, Рената! Як відпочивалося?
- Ви собі і не уявляєте, як там добре на тому морі!
- Емму вже бачила?
- Так, бачила. Вона в залі, говорить по телефону. Зараз прийде.
- Ну що ж, сідаємо.
В кабінет зайшла Емма. Вона гордо пройшла по кабінету і сіла на головне місце.
- Добрий день усім, - промовила вона. – Рената, ще раз скажу, що дуже рада тебе бачити.
- Я тебе теж, Еммо.
- Отож, почнемо. Перше, що хочу зробити – це запропонувати Олені посаду керівника першої археологічної групи, оскільки, вважаю, що вона заслужила це місце своїм талантом. Я думаю, вона – чудовий приклад для студентів-археологів. Це саме та людина, яка може стати прикладом для інших студентів.
Очі Олени заблищали. Вона злякано подивилася на Ренату, але все одно не змогла приховати своєї радості.
- У когось є заперечення? – запитала Емма, побачивши здивовані очі усіх.
- У мене немає!!! – весело промовила Олена.
Всі інші мовчали.
- Для тих, у кого вони можуть з‟явитися, повідомлю, що всі мої рішення узгоджені з мером та головою обласної ради. Тому, думаю, що заперечення ні в кого не виникнуть. Отож, рішення прийнято.
Рената опустила очі.
- Щодо Ренати, - продовжила Емма. – Я думаю, що ця людина, яка пропрацювала в археологічній групі так довго, заслужила на підвищення. І тому, я пропоную Ренаті посаду зам директора музею.
270
- Мені? – зраділа Рената. – Дякую. Еммо, нарешті, перше підвищення за стільки років.
Емма посміхнулась. Вона встала і повільно пройшлася до вікна. На вікні стояв великий зелений вазон. Емма спокійно взяла в руки чашку і почала лити у вазон воду. Всі в кімнаті уважно слідкували за її діями.
- Щодо інших, - спокійно продовжила Емма, продовжуючи лити воду, - то я звільняю всю археологічну групу.
- Що? – обурилась Рената. – Як це ти звільняєш мою археологічну групу?
- Ренато, це вже не твоя археологічна група, - промовила Емма. – Це студенти під керуванням Олени Карпової. І я їх усіх звільняю. Відтепер, всі студенти, які хочуть потрапити в археологічну групу – проходитимуть жорсткий відбір, тести, демонструватимуть свої знання, ідеї, доробки.
- Вони всі талановиті! Кожен по-своєму!
- Всі студенти талановиті, - промовила Емма. – Всі студенти світу. То, може, візьмемо усіх?
- Навіщо нам усі? У нас вже є група, - промовила Рената.
- Талановиті студенти, Ренато, не мають змоги потрапити до такої серйозної групи, як перша археологічна. Ця група спонсорується і підтримується мером. Ми живемо на державні кошти. І думаю, що ми маємо підтримувати статус Першої археологічної групи. Тут мають працювати кращі з кращих.
- І який буде відбір? – злісно запитала Рената.
- Я не знаю, - знизала плечима Емма. – Але Ганна знає.
Всі продивилися на Ганну.
Ганна різко встала. Вона діловито вийняла з папки листки і поклала копії своєї доповіді перед кожним.
- Почну з того, що, не зважаючи на мій не дуже тверезий вчорашній стан, я все ж підготувала те завдання, яке вчора мені дала Емма.
- Всім було важко, - посміхнулась Емма.
- Отож, - промовила Ганна. – Почнемо з того, що будь-яка людина незалежно від освіти має право брати участь у конкурсі. Звичайно, перш за все, ми забезпечимо інформацією про даний відбір інститути історії та археології. Але не треба забувати про засоби масової інформації. Думаю, слід вибрати декілька спеціалізованих газет нашого міста, для того щоб донести цю інформацію до людей. Зараз в групі п'ятнадцять чоловік. Думаю, цього достатньо. Щодо тестів, то вони будуть розроблятися археологами та істориками інших областей, для того щоб уникнути блату та попереднього ознайомлення конкурсантів з завданнями.
- Мені подобається, - промовила Емма.
- Імена розробників тестів та завдань у мене вже є. Задля повної чесності та справедливості під час конкурсів я не називатиму їх імена, тому що і у Ренати і у Олени думаю є фаворити, яких би вони хотіли побачити в групі. Тому цих людей я запропоную пізніше лише Еммі на одинці. І вона обере достойних кандидатів.
- Навіть, так? - махнула головою Рената.
- У суддів я пропоную взяти тих же людей, які розробляли тести, а також включити до складу Ренату та Олену. Одну із цих двох кандидатур пропоную взяти головою суддівської колегії. Для того, щоб уникнути суперечок, пропоную, або надати їм рівні права, або ж дати їм можливість вирішити самим.
- Нехай Оленочка буде, - махнула рукою Рената.
- Дякую, - посміхнулась Олена. – В принципі, можемо поділити це горде звання.
- Та, яка там різниця. Все одно, судитимемо разом.
- Продовжуй, - промовила Емма.
- Далі, коли ми отримаємо результати, можна зробити якесь урочисте нагородження, наприклад, в тому ж інституті археології. Сподіваюся, з залою Остап нам допоможе. Таким чином, ми зможемо привернути увагу інших студентів. У них
271
з‟явиться розуміння того, що не все у світі куплено, і що є можливість добитися чогось своїми знаннями.
- Мені подобається, - промовила Емма.
- Якщо не зважати на те, що всю мою команду, з якою я пропрацювала стільки часу, звільнили, то мені теж усе подобається, - промовила Рената.
- Ну-у-у, - посміхнулась Емма, - нехай твоя команда тепер доведе, що, дійсно, має право працювати у замку.
- В принципі, це все, - поклавши листки на стіл, промовила Ганна.
- Давайте поаплодуємо Ганні, - промовив Остап. – Вона - молодець.
Всі заплескали у долоні.
- Добре, мені час, - промовила Рената. – Мені сьогодні треба терміново в замок. Там мають сьогодні встановлювати картини, які привіз граф Станіслав. Дуже дорогі речі.
- Я знаю, іди, - промовила Емма. – Ганно, вітаю, ти офіційно прийнята на роботу. Можеш розпочинати. З чого ти почнеш?
- Зараз займуся рекламою, листівками. Відправлю інформацію про конкурс у всі вузи та коледжі.
- Добре. Треба допомога – звертайся.
- Так, треба. Мені потрібен кольоровий принтер.
- Піднімись на другий поверх. В кінці коридору.
- Це куди? Туди, в сторону зали?
- Я покажу, я знаю, де, - промовив Остап. – Пішли.
Остап та Ганна вийшли за двері кабінету.
- Ну, що скажеш? – посміхнулась Емма. – Як тобі мої нововведення?
- Як завжди, ідеально, неперевершено. Ти молодець, - захоплено відповіла Олена.
- Серйозно?
- Еммо, ти сумніваєшся? Ти все зробила в цьому житті правильно. Для мене ти, взагалі, ідеал. Те, що ти зробила в Подолищах… Я тобі така вдячна. Я іноді сідаю, думаю про те місце, про тих людей, і просто плачу. Я б нічого без тебе не зробила. Ніхто б ніколи не зібрав грошей на той закинутий госпіталь, ніхто б не освячував те місце і не будував там церков, якби не ти. Люди та мер не в церкву гроші вкладали, вони давали їх тобі. Бо вони просто дуже вірять тобі, люблять тебе, обожнюють. Їм для тебе не шкода. І замок… Все це завдяки тобі. А зараз цей конкурс для талановитих студентів. Я просто шокована.
- Чому?
- Я не вірю, що в нашому світі ще лишилося таке справедливе і добре серце.
- Ну-у-у, - посміхнулась Емма. – Навряд, добре. А от справедливе – то це точно.
Олена на хвилину замовчала.
- Знаєш, - продовжила вона. – Я не знаю, чому ти не графиня. Для мене ти – графиня. І не проблема, що в тебе не блакитна кров. Байдуже. Головне, те, що всередині, в душі. Я більше за все на світі хотіла б бути тобою. Ти розумна, вродлива, талановита, закохана. Я більше за все на світі заздрю тобі і більше за все на світі тебе люблю.
- Розумна, вродлива, талановита, закохана… Тільки не графиня, - сумно зітхнула Емма. – Якби я була графинею, я була б щасливіша.
- Хіба ж в цьому сенс, Еммо?
- Сенс! – впевнено відповіла Емма. – В цьому сенс. І якби у мене в цьому житті було одне-єдине бажання – я б зажадала стати графинею.
В кабінет зайшов Остап.
- Ну що там Ганна? – запитала Емма.
- Вона робить свої листівки на комп‟ютері. Сказала, що їй потрібно хвилин двадцять і попросила, щоб я підкинув її до університету археології.
- Ясно, - промовила Емма. – Тоді тримай ключі. Замкнеш офіс, бо мені треба їхати.
272
- Я теж тоді залишусь, - промовила Олена. – Теж поїду в університет, провідаю своїх викладачів.
- Ну добре, бувайте. Не забудьте офіс зачинити.
Емма вийшла за двері.
Остап підійшов до столу і сів на великий директорський стілець Емми.
- Зручно, мабуть, тут працювати, - промовив він, намагаючись його розгойдати.
- Ага, Емми в ньому і не видно. Мер, мабуть, навмисне такий стілець підібрав. Може, Ганні там якась допомога потрібна?
- Та ні, я питав, - заперечив Остап. – Вона, навпаки, попросила, щоб я її лишив. Сказала, на самоті краще працюється.
- І мені теж працюється краще на самоті.
- Це ми вже знаємо, - засміявся Остап. – Я пам‟ятаю, як ти усіх вигнала із замку.
Олена засміялася.
- Як тобі ідея Емми? – запитав Остап.
- Як завжди. Як і всі її ідеї. Чудово!
- Згоден. Все чесно. Але думаю, з таким розкладом я б не потраплю в археологічну групу.
- Ну, ти у нас - одноосібний володар ідеї досліджувати замок. Без тебе – ми нікуди.
- А про що ви з Еммою говорили? Здається, вона якась сумна пішла.
- Та так… Я сказала їй, що всі її ідеї чудові. Сказала, що для мене графиня саме вона. А вона, мабуть, через це засмутилась. Може, про Ліну згадала. А може, знаєш, дійсно, через те, що вона не графиня. Може, дійсно, якби вона була графинею – вона була б щасливіша.
- Щасливіша, - повторив Остап.
Він встав з Емминого крісла і підійшов до вікна.
- Тепер я тут посиджу, - промовила Олена і швидко всілася у велике директорське крісло. – Таке класне. Дуже зручне.
- Слухай, а ти могла би це зробити? – раптом запитав Остап.
- Що зробити? – не зрозуміла Олена.
- Точно! – раптом викрикнув Остап. – Олено, ти ж така розумна! Ти точно зможеш це зробити! Олено, я тебе так люблю.
Остап підбіг до Олени, схопив її за руку і почав тягнути. Його очі сяяли. Олена в нерозумінні дивилася на Остапа, як на божевільного, намагаючись видерти свою руку з його долонь.
- Остапе, хто тебе вкусив? Скажена собака? Що я маю зробити?
- Ти ж можеш, Олено, зможеш довести, що Карла у своїй роботі помилилася і що справжня графиня – це Емма.
- Як же я таке доведу? – задумалась Олена. – Я, навіть, не знаю… Навряд, це можливо…
- Олено, ти робиш такі чудеса! Ти кімнату знайшла, довела всім, що замок збудував не граф Ризький…
- Остапе, це не я довела, а Годецький.
- Байдуже! Олено, ти можеш, я знаю. Зроби це!
- Остапе… Ну ти й вигадав завданнячко, - похитала головою Олена. - Добре, я спробую…
- Дякую, Олено! Ти – найкраща!
- Але мені потрібна знову робота Карли.
- Вона ж у тебе.
- Ні, у мене лише та частина, де про структуру. А мені потрібна та, що про родовід.
- Сьогодні ж привезу тобі, - схвильовано промовив Остап.
- Бідна Карла, - посміхнулась Олена. – У неї єдиний розділ правдиво написаний, а ти хочеш, щоб я і його розкритикувала.
273
- Ну нічого, переживе твоя Карла, - засміявся Остап. – А уяви собі, що Карла дійсно помилилася. Вона ж могла помилитися, правда ж? Уяви, що справжня графиня – Емма.
- Та ну, припини, Остапе, це тобі так хочеться.
- А чому, ні?
- Ходімо краще до Ганни, щось вона там забарилася зі своїми листівками.
- А чому ні, Олено? Адже погодься, у Емми більше таких королівських закидів, ніж у Ліни. Карла така, що могла там щось наплутати і помилитися. Що скажеш, Олено.
- Навряд.
- Чому?
- Ну тому, Остапе, навряд. Мені здається, що все там правильно, хоча я не дуже прискіпливо читала той розділ. Але наскільки я змогла зрозуміти хід Карлиних думок, то вона права. Все там, Остапе, правильно. Тому можеш дуже не сподіватися, що щось вийде.
Місяць тому…
Графиня спустилася сходами вниз. При кожному, навіть, такому легкому і вишуканому кроці, як у графині, зі стін сипалися камені. Було темно. Та через перила, за які трималася Ліна, було видно кімнату. Вона була прикрашена мармуровим порталом та каміном. На стінах висіли три декоративні плафони, майстерно вирізьблені з дерева. Вишуканість інтер‟єру доповнювали старовинні рідкісні меблі. Посеред кімнати стояв великий довгий стіл, на якому палала свічка. На ньому лежали папери, чорнила, ручка з величезним пером. А біля самої свічки, у прямокутній скляній скриньці виблискував блакитний, як небо, камінець…
Ліна посміхнулася. Все справдилося. Тепер вона, дійсно, знайшла те, що шукала. Її чарівний камінець. Вона спустилася вниз. На стінах висіли родові картини її пращура, навколо столу розсипалися листи з якимись написами. Ліна обережно підняла з підлоги один папірець і уважно вчиталася у написане.
- Це ж мій роман! – захоплено проговорила вона. – Невже це можливо?
Ліна стала навколішки і почала швидко збирати всі листки, переглядаючи їх один за одним.
- Це про Яву, це про Венеція. Тут усе! – шепотіла Ліна. – Як він міг сюди потрапити?
- Це я його написав! – почувся чоловічий голос. - Я писав його усе життя…
Ліна встала з колін. Навпроти неї стояв граф. Справжній граф. Такий, як на картинах, такий як у книжках. Міцна статура, карі очі, злегка посивіле волосся. Бархатні штани, майже в обтяжку, застібалися на ґудзик під коліном. Камзол, розшитий золотими нитками, з полосою посередині, наглухо застібався під горлом. Ліні перехопило дихання.
Граф підійшов до столу і взяв зі скарбнички камінець.
- Візьми його, ти ж так довго на нього чекала!
Ліна потягнула руку до камінця, але раптово здригнулася.
- Коли я торкнуся, я повторю твою долю…
Граф посміхнувся.
- Так, повториш… Ти хочеш дізнатися, чи щасливий я тут? – замислено запитав граф, ніби сам у себе. - Я тут щасливий. Я, дійсно, щасливий. Хоча і знаю, що приречений навічно бути одиноким.
Він підійшов до неї ближче.
- І ти будеш щаслива. Це зовсім інший світ, не такий, як там. Там нещирість, брехня, фальшиві зізнання… Все, на що чекає там людина, але ніколи не отримає. Я там нічого не отримав. Я зробив правильний вибір, і лишився тут один, назавжди.
Граф простягнув Ліні руку.
274
- Пішли зі мною. Я чекав на тебе багато років. Я проведу тебе крізь світи, і ти зрозумієш, що таке щастя. Я покажу тобі всю історію, я покажу, як усе було насправді. Не вагайся, не думай. Просто іди за покликом серця. Бери в руки камінь.
Ліна невпевнено ступила вперед.
- Я вже ніколи не вернуся назад? – тривожно запитала вона.
- Ніколи, - посміхнувся граф. – І в тому твоє щастя.
Ліна ступила ще один крок. Граф обережно взяв її руку і поклав туди, блакитний, кольору неба, камінь.
- Тримай, тепер він твій, - прошепотів граф.
Ліна посміхнулася, стискаючи у руках коштовність, якою жила всі останні роки.
- Тепер пішли, я покажу тобі справжній замок, наш замок.
Граф торкнувся рукою стіни, і через декілька секунд вона розступилася. Ліна побачила величезний довгий коридор, який тягнувся метрів зо двісті з півночі на південь. Перше, що кидалося в очі – стеля. Вісь її зводу – ломана лінія, по кутах якої було встановлено декоративне каміння. За першими дверима із східної сторони вздовж коридору було розташовано зал графської варти, стіни якого було прикрашено гобеленами. Вздовж стін стояли величезні старовинні скрині. Двері з цієї зали вели у капелу, прикрашену вітражами. На стінах досі зберігалися написи, залишені ще у шістнадцятому сторіччі. Наступні двері вели у графські покої. Через відкриті двері було видно кахлеву піч високохудожньої роботи, крісла, оббиті шкірою, фламандські гобелени, а також безцінні картини на біблійну та історичну тематику. Біля стіни знаходилася шафа, інкрустована слоновою кісткою та перламутром. На стінах, оббитих тканиною, що імітувала тиснену шкіру, висіла картина – «Самсон, що розриває пащу левові».
Далі, минувши кухню, коридор вів до прямих сходів зі зводом, що були прикрашені різним замковим камінням, фігурками людей та різноманітних звірів, зображенням фруктів та квітів. Над сходами знаходилися двері. Вони були злегка відкриті і з тонкої щілини просвічувалися яскраві промені сонця. Сходи вели у сад.
Ліна зрозуміла, вона потрапила у минуле, туди, де назавжди лишився граф…
- Ходімо в сад, - прошепотів граф, посміхаючись. – Він цвіте… завжди цвіте… Круглий рік…
Ліна зачаровано подивилася довкола. Це була липова алея. З західної сторони знаходилися туалети та графська ферма. Зі східної – квадратний двір, за яким виднівся водяний рів.
- Мені подобається твій роман, - почав розмову граф, ввічливо підтримуючи Ліну за руку. – Ти вже майже дійшла до кінця.
- Так…
- Я відсилав тобі свої думки весь цей час. Я знав, що ти все розумітимеш правильно. Ти все писала правильно!
- А я думала, це мій талант і моє натхнення, - зітхнула Ліна.
- Пробач, що розчарував тебе. Я знаю, що ти талановита.
- Ні, ти не розчарував, - промовила Ліна. – Навпаки.
- Справді? – посміхнувся граф.
- Так, справді, - вже більш впевнено промовила Ліна. – Коли я писала, все говорило мені, що ти зрадив Яву. Але ж ні! Ти лишився з нею, вчинив, як справжній чоловік. Саме так мав вчинити граф. Саме так. Ти пожертвував своїм коханням заради того, щоб твоя дружина була щаслива.
Граф засміявся і промовив:
- Тоді я знову тебе розчарую.
- Розчаруєш? Чому?
- Якби все було так, як ти кажеш, я б зараз не був тут. Я жив би в коханні і щасті зі своєю дружиною…
- Але ж ти сказав, що я все правильно зрозуміла, що все правильно написала!
- Я сказав «майже»… Ти просто не дописала роман до кінця…
- Невже? Що ж сталося далі?
275
Граф сів біля величезного каміну.
- Я стільки років чекав на тебе – на людину, яка здогадається, що у ці підземелля зможе зайти лише нащадок нашого роду, нашої крові. Я такий щасливий, що ти тепер тут. Я розкажу тобі все, що ти захочеш, подарую все, що забажаєш. Усі коштовності, усі скарби, весь замок – вся вічність! Це усе тепер твоє. Я віддам тобі усе. Скажи лише, чого саме ти хочеш?
- Поки що, я хочу лише знати, чим мав закінчитися мій роман.
- Не спіши… Я розповім. Я усе тобі розповім.
Був прозорий вечір. Тонкий аромат весни підбирався до графського саду. Сніг по трохи танув, вечори довшали, а сонце все довше і довше ніжилося у вечірніх хмарах.
Граф вийшов на терасу, гортаючи книгу.
У покої графа зайшов Венецій. Він пройшов крізь кімнату і вийшов на терасу.
- Графе, вийшли помилуватися заходом сонця? – весело запитав Венецій.
- Мій любий друже! – радісно промовив граф.
- Так, так… Я теж дивлюсь на сьогоднішній вечір. Він по праву може сперечатися з ранковою красою.
- Зі світанком? – засміявся граф. – Ніколи. Світанок – ніжний, прозорий, легкий, неначе пір‟їнка. Він свіжий, він пахне новим днем. А захід сонця – важкий, задумливий. Гарний, але ним не можна просто милуватися. Під нього треба думати, мріяти… Його не можна просто вдихати, як світанок.
- Щось в цьому є, мій графе, - покачав головою Венецій. – Але все ж погодьтеся, яка ж краса! Цей вечір, цей захід, цей ліс…
- А ви, Венецію, романтик, - іронічно промовив граф.
- Романтик! – підтвердив Венецій. – Такий, як і ви.
Граф зручно вмостився на дерев‟яний стілець, закинувши ногу на ногу і приготувався слухати свого красномовного слугу.
Венецій декілька хвилин помовчав, і, нарешті, промовив:
- Графе, мій любий графе! Ви не повірите мені, кого я зустрів сьогодні вранці, ідучи світанковою стежкою…
- Кого, мій друже? – зацікавився граф.
- Не знаю, чи варто розповідати вам… Чи варто руйнувати ваш спокій та гарний настрій такою новиною.
- Мій друже, в цей чудовий вечір нічого не може зашкодити моєму гарному настрою. Кажи, не вагайся!
- Як скажете, мій графе, - покірно промовив слуга, сідаючи у зручне крісло навпроти графа.
- Кажи, кого ж ти зустрів! – нетерпляче промовив Олександр.
- Її… Я зустрів ту дівчину з зеленими очима, - радісно відповів Венецій, сподіваючись що викличе ажіотаж своєю неймовірною новиною.
Граф здивовано підняв брови.
- Яку, мій любий друже?
- З зеленими очима, з сніжинками у волоссі, - захоплено продовжував Венецій.
- З сніжинками у волоссі? - засміявся граф. – Які сніжинки, Венецію? На дворі відлига. Сонце жарить, немов у травні. А ти кажеш сніжинки у волоссі? І що ж хотіла та зимова пані?
Венецій, шокований відповіддю свого хазяїна, відкрив рот від подиву.
- Графе, мій любий графе. Це та дівчина, яку ви кохаєте понад усе…
- Я? – здивовано перепитав граф.
- З зеленими очима, з каштановим волоссям, зі сніжинками… Графе!
- Нажаль, не можу зрозуміти, про кого ти говориш, Венецію. Яку дівчину?
- Яку ви шукали і потрапили в озеро, де загинув ваш улюблений кінь, - викрикнув Венецій. - А вас врятували…
- Мій кінь? – здивовано перепитав граф. – Мій кінь загинув?
276
- Так, - махнув головою Венецій.
- Анничко! – знервовано викрикнув граф.
- Так, мій пане, - вклонилася молода дівчина.
- Перевір усіх коней у стайні! Венецій каже, що один кінь мертвий.
- Всі коні в порядку, мій пане, я тільки-но зі стайні, - радісно промовила Анничка, щаслива, що принесла хазяїну добру звістку.
Граф розгублено поглянув на свого слугу, не розуміючи його чорних жартів.
- Венецію, навіщо ти обманюєш мене? – ображено запитав він.
- Графе, мій графе, - схопився за голову Венецій. – Що з вами? Невже ви нічого не пам‟ятаєте?
- Що я маю пам‟ятати? – не розумів граф. – Що?
- Дівчину… Дівчину з зеленими очима…
- Дівчина з зеленими очима, - задумався граф. – Може, є якісь підказки? - хитро промовив Олександр, вирішивши, що Венецій грає з ним в якусь гру. – Вона графиня, принцеса? З якого вона роду?
- Господи! Графе! Ви все забули…
- Що, що саме я забув? – не розумів граф. – Ти вигадуєш якісь нісенітниці. Я не пізнаю тебе…
- Я вигадую нісенітниці? – роздратовано вигукнув Венецій. – Графе, як можна все забути? Те, що було три дні назад? Як так можна?
- Венецію, я не знаю, про яку дівчину ти мені говориш? Якісь дивні натяки… Поясни нормально, може, тоді я згадаю…
- Як можна не пам‟ятати її, - нервово махав руками Венецій. - Три дні тому ви казали, що ладні бігти за нею на край світу. А сьогодні, коли я кажу, що бачив її, ви кажете, що навіть, не знаєте, хто це. Та я розшукаю її і приведу до вас! Може, тоді ви згадаєте.
Венецій стрілою вилетів з покоїв графа. І за декілька хвилин Олександр почув цокіт копит. Венецій поскакав у напрямку села, того, що аж за лісом.
Минуло два тижні.
В інституті археології кипіла діяльність. Сьогодні тут мали оголосити прізвища тих, хто успішно пройшов тест і має право працювати в першій археологічній групі міста.
Тестування проходило вчора, але не зважаючи на велику кількість учасників результати були готові вже сьогодні вранці. Члени журі працювали до чотирьох ранку. З чотириста п‟ятдесяти учасників вони обрали лише дванадцять.
Під інститутом стояли сотні студентів в очікуванні одного єдиного листочка з іменами найрозумніших.
- Коли вивісять результати? – запитав Михайло Андрійович. – Чому так довго?
- Пане Завацький, вибачте, - промовила асистент. – Це через Олену Карпову. Вона вчора до двох ночі перевіряла роботи студентів, а потім, щоб уникнути підміни, забрала номери робіт, які перемогли, з собою. А без тих номерів ми не можемо розкодувати прізвища студентів-переможців.
- То на мобільний їй подзвоніть.
- Дзвонили, але вона відмовляється диктувати номери. Каже, що сама приїде, щоб переконатися, що все чесно.
- І то правда! Але чого ж вона не їде?
- Вона вже їде, через хвилин п‟ять буде.
- Цікаво, чого вона так хвилюється, чи все чесно, - посміхнувся Завацький. – Мабуть, хоче набрати кмітливу команду.
- Такий наказ Емми, - знизала плечима асистент. – Емма сказала, якщо хоч щось викликатиме підозру, то конкурс проводитимуть заново, а Олену назавжди дискваліфікують з журі.
- Олено, ну нарешті! – викрикнув Михайло Андрійович. – Чого так довго?
277
- Мене затримали на телебаченні, - тяжко зітхнула Олена. – Я сьогодні братиму участь у телешоу.
- Ой, зірочка ти наша! Номери робіт давай швидше. Студенти вже лопаються там від нетерплячки.
- Зараз даю. Де ж вони?
- Що? Вдома забула? – злякано запитав Завацький.
- Та ні, не могла я, - порпаючись у сумці, відповіла Олена. – Я ж вдома не була. А на телебаченні я сумку, навіть, не відкривала. Ось вони. Два номера. 345896 і 45….
- Почекай, не так швидко! – зосереджено друкувала асистент. – 345… Що далі?
- 345896!
- Так, і другий.
- 458967.
- Так, є. Все список готовий. Зараз додрукую два прізвища і будемо вивішувати.
Асистент сіла за комп‟ютер і почала друкувати імена.
- А що це ти робила на телебаченні? – запитав Михайло Андрійович.
- Та я за проханням вашого сина передивилась одну річ.
- А-а-а, мій Остап може роботи підкинути!
- Та ні, для мене це ж не робота. Це моє захоплення. Я тільки рада. До того ж відкриття, яке я зробила, того варте. Мене тому і запрошують сьогодні на телебачення, щоб я повідомила шокуючи новину.
- Цікаво, яку?
- Так я і сказала! – засміялась Олена. – Ввімкнете телевізор о п‟ятій, перший канал і все самі почуєте.
- Ах ти ж… Мені могла б і сказати. Я, між іншим, сьогодні о п‟ятій на футбол іду.
- Ну футбол можна і відкласти, особливо, якщо найкраща і найулюбленіша студентка виступає на телебаченні.
- Ой, - зітхнув Завацький. – Ця студентка щовечора на телебаченні виступає. Але добре, не піду на футбол. Подивлюсь телевізор. І всім на кафедрі скажу, щоб дивилися. І Остапу скажу.
- Ага. Точно, скажіть, бо я зараз знову на телебачення. А він нехай Емму повідомить. Мені треба, щоб вони сьогодні в студії були, на самій передачі.
- Оце так! Телезірки! А мені можна?
- Можна, можна. Ви готуйтеся, а я за вами машину пришлю. Орієнтуйтеся десь на чотири години.
- Добре. Зараз Остапові подзвоню.
- Ну що там із списком? – запитала Олена. – Вивісили вже?
- Так.
- Роздрукуй мені копію, я хочу поглянути на прізвища.
- Хвилинку… Все, роздрукувала. Візьми на принтері.
Олена підійшла до принтера і взяла роздрукований листок.
- Ну що? Хтось із твоєї команди потрапив?
- Так, здається, троє, ні, четверо. Яна, Пилип, Борис, Валерія… Я так і думала, що вони потраплять. Ні, навіть, п‟ятеро, он ще Ігнат. І все, здається. Ого, навіть, Карла потрапила.
- А Максим?
- Ні, Максим не потрапив. А він писав роботу?
- Не знаю, може, і не писав. Остап казав він інженером зараз працює.
- Не знаю. Може, і так.
- Анничко! Анничко! – пошепки проговорив граф.
- Що? Де? Що сталось? – злякано вскочила дівчина, яка задрімала на ящику в кухні.
Вона оглянулася навколо. Була вже ніч. За вікном було темно, і крізь густі віти дерев не проглядав, навіть, місяць.
- Чого ти не спиш? – запитав граф.
278
- Я… Я, мабуть, задрімала тут…
- Венецій повернувся? – злякано запитала Анничка.
- Ні, - сухо відповів граф.
Граф підійшов до вікна і поглянув крізь скло. На дворі було темно. Ні вогника, ні зірочки. З темно-синього майже чорного неба падав сухий білий сніг.
- Сніг пішов, - ледь чутно промовив Олександр.
- Невже? А мені наснилось, що іде сніг, - спробувала розвеселити графа служниця.
- Значить, сон справдився… Я думав, що весна вже взяла своє…
- Ні, ще будуть морози, - покачала головою Анничка. – Ще й на Пасху буде сніг.
Граф сумно стояв коло вікна, не відводячи очей від нічного пейзажу.
- Ідіть лягайте, хазяїне, - прошепотіла Анничка. – Я дочекаюся його. Якщо хочете, повідомлю вас, як тільки він прийде.
- Ні… Не можу спати, - різко відповів граф. – Очі злипаються, а заснути не можу.
- А графиня?
- Графиня вже заснула… Вона не знає, що Венецій зник. Я їй ще не казав. Не хотів турбувати.
Анничка зітхнула.
- Іди лягай, Анничко! – сумно посміхнувся граф. – Іди.
- Справді? – перепитала дівчина. – Ви упевнені?
- Так. Я сам його чекатиму.
Анничка взяла зі столу свою хустину і, накривши нею плечі, пішла до своєї кімнати.
Граф, підібравши обідок свого теплого байкового халату, вмостився на дерев‟яний ящик та, впершись рукою на стіл, закрив очі.
Минула година.
На дворі піднявся шум, було чути якесь виття, якийсь шурхіт. Граф здригнувся. Він відкрив очі, і побачив, що заснув просто на кухні, біля столу.
Він прислухався до звуків навколо, і моторошно ковтнув слину. То були вовки. Вони або гналися за кимось, або уже когось піймали.
Граф знову закрив очі, впершись на руку.
Та враз в його голові промайнула думка. А раптом, здобич вовків – Венецій. Він міг добиратися додому, а вони - зграєю напасти на нього.
Олександр вскочив з дерев‟яної коробки, на якій сидів і, схопивши зі стіни рушницю, швидко збіг сходами вниз. По дорозі прихопивши свій плащ, Олександр вискочив на вулицю та помчав у стайню.
Він швидко вскочив на свого коня і стрілою помчав у ліс.
Декілька хвилин граф скакав вздовж стежки, сам не знаючи куди. А потім зупинився. Навколо не було ні шурхоту, ні вовків. Лише тиша… Бездумно падав сніг. Граф оглянувся навколо. Було дуже холодно, до того ж Олександр ще й вдягнув те, що перше потрапило під руку – тонкий плащ, який не дуже допомагав при такій зимовій погоді.
Граф нехотячи розвернув коня і повільно поплентався додому.
Аж раптом, Олександр помітив блискучі вогники. Кінь зупинився і якось нервово здригнувся. Граф оглянувся навколо, намагаючись зрозуміти, звідки світло.
Та вогники швидко згасли між кущами.
Граф знову здвинувся з місця, повільно рухаючись вздовж стежини.
Кінь несміливо зупинився. Олександр вгледівся у темряву і побачив, що навпроти нього стояв вовк і дивився на нього блискучими очима.
Дивно, завжди здавалося, що вовки мають бути такими великими, а насправді, вони, навіть, менші за собак. Граф оглянувся навколо і побачив, що кількість вогників навколо почала збільшуватись. Олександр схвильовано обернувся. Постаті вовків ставали більш чіткішими з кожною секундою і настав момент, коли граф міг легко перерахувати їх, навіть, не дивлячись на те, що навколо була суцільна темрява. Їх було шість чи сім. Граф обережно торкнувся під плащем рушниці. Вовки не ворушились. Граф чекав, що хтось із них нападе першим і тоді можна буде застрелити його. Та
279
вовки не ворушились. Граф в очікуванні дивився на їх блискучі очі. Кожна секунда здавалася вічністю. Граф вийняв рушницю, підняв її над собою і вистрелив у повітря між дерев. Відлуння пострілу пронеслося над лісом. З дерев попадали сухі гілки.
Почулося шарудіння та дивні звуки. Граф подивився навколо. Ані вовків, ані їх палаючих очей не було.
- Дивно, - промовив сам до себе Олександр. – Якби були голодні – то напали б не зважаючи на рушницю. Чому злякалися?
Граф зліз з коня.
- Може, просто були не голодні… Зловили вже якусь косулю чи оленя…А може, і якусь людину…
Граф раптом зупинився. А якщо вони, дійсно, схопили десь Венеція. Може, він лежить десь в гущині лісу напівживий.
Олександр взяв коня за вуздечку і потягнув його у гущу лісу, міцно тримаючи в руках рушницю.
Так вони пройшли кілька сотень метрів. Граф ішов мовчки, боячись промовити, навіть, звук. Він просто прислухався, намагаючись почути стогони чи волання про допомогу свого улюбленого слуги. Звичайно, потрібно були хоча б гукати Венеція, можливо, він просто заблукав і заснув у лісі, але було так холодно і страшно, що губи графа просто заніміли, і він не міг вимовити ані слова.
Нарешті, граф зупинився біля маленької клітки. Клітка була закладена дерев‟яними брилами. а зверху ще накрита якоюсь старою рядниною. Олександр оглянув навколо і згадав, що колись тут неподалік стояв будинок лісничого. Лісничий той давно помер, а будинок його розібрали на дрова жителі сусіднього села. А от клітка лишилася. В тій клітці жили колись у лісничого і зайці хворі, і птахи поранені. А ще колись жило, навіть, маленьке білченя, в якого вбили маму. Щоправда, жило воно в тій клітці недовго, бо приручити його так і не вдалося. Воно кусалося, царапалося і ніколи не дозволяло себе погладити. Тому і втекло, як тільки з‟явилася можливість. Лісничий водички хотів йому долити у тарілочку, а білченя швидко, немов стріла, вислизнуло з клітки і більше його ніхто не бачив.
Олександр пам‟ятав цей час. Він тоді був іще маленьким і часто проводив час у лісничого в домі, поки його батько був на полюванні.
Граф посміхнувся. Ось вони які… спогади дитинства… перші, за такий довгий час… Що зараз в тій клітці? Може, там живуть маленькі пташенята, яких колись врятував лісничий. Чи може, якийсь маленький сірий зайчик з довгими вухами. А може, те білченя вернулося! Вже зовсім доросле, а може, вже і з маленькими білченятами.
Граф підійшов до старої клітки і прибрав зверху невелику дерев‟яну брилу. Сама клітка була відчинена, дерев‟яні дверцята прогнили і закрити їх, мабуть, не вдалося б нікому. Але зверху на дверях була навішена стара брудна ряднина.
Було темно. Граф однією рукою міцно тримав рушницю, а іншою обережно, щоб не забруднитися, спробував припідняти ряднину. Та це було не так просто. За весь цей час ганчірка присохла до гнилої деревини та іржавою сітки. Тоді граф просто просунув руку, намагаючись нащупати в клітці маленьке білченя. Але нічого не зміг знайти.
Граф відійшов від клітки. Піднявши дерев‟яну брилу, яку він зняв з клітки, Олександр щосили штурхонув нею по дерев‟яним дверцятам, намагаючись розірвати брудну тканину. Тканина легко розірвалася, а гнилі дверцята, не витримавши удару, впали до ніг графа. Та Олександр не встиг подивитися, що було всередині. Бо в цей момент, коли він штурхонув що є сили клітку, з неї повистрибували якісь незвичні тварини. Вони накинулись на бідолашного графа і почали роздирати його тіло, гризти, царапатись. Це була зграя диких котів. Їх було близько п‟ятнадцяти, але бідному юнакові здавалося, що їх тисячі. Всі вони були величезні, брудні і надзвичайно сильні. Вчепившись своїми пазурами в тіло графа, вони до крові роздирали йому шкіру, а гострими зубами намагалися розгризти його горло. Розуміючи, що рушниця не допоможе, граф відкинув її в сторону, та спробував руками відчепити диких кішок від
280
себе. Та вони дуже міцно вчепилися в його тіло. Декількох йому все ж вдалося відірвати від себе. Він викинув їх якнайдалі, та їх це не лякало. Впавши на землю, вони легко піднімалися на лапи і знову вистрибували йому на голову. В якийсь момент Олександр відчув, що в його горло впилися гострі зуби, а за хвилину він вже не відчував болю. Він ще жив, але вже не пручався, розгублено стояв біля клітки, з роздертими до крові руками.
В студії зібралися глядачі. Емма в розкішній сукні стояла посеред зали, не знаючи, куди саме їй треба буде сідати. Біля неї стояли Остап та його батько. Батько натхненно розповідав Еммі про переможців конкурсу, а вона ставила якісь питання. І хоча передача іще не почалася, камери нахабно знімали Емму.
В залу зайшла Карла. Вона була спеціальним гостем сьогодні на передачі, її запросили журналісти, і повідомили, що вона братиме участь безпосередньо у дискусії.
Максим не відходив від Карли. Він весь час поправляв їй волосся, дивився на обличчя, чи не потекла часом косметика, яку перед цим нанесли професійні гримери.
- А он і наша зіронька! – проявила Карла. – Ходімо поспілкуємося.
Карла взяла під руку Максима і поспішила до Емминої компанії.
- Добрий вечір, - посміхнулась вона. – Ось бачите, вже і я доросла до телебачення. Тепер не тільки ви зірки. Тепер я теж важлива персона в цьому місті.
Остап засміявся, не ховаючи свого обличчя.
- А ви прийшли мене підтримати? – продовжила Карла. – Чи просто послухати, що я казатиму? У мене серйозна доповідь сьогодні. Вона базується на моїй дипломній роботі. Це ж лише ви кидаєтеся такими серйозними дослідженнями, не розуміючи всієї їхньої цінності. І до речі, в мене питання, якщо ви вважаєте, що ця робота настільки непотрібна, чого ж прийшли до мене на передачу?
Остап знову розсміявся.
- Люба моя, - промовила Емма. – Може, тебе не попередили, але нас теж запросили. Це по-перше. А по-друге, якщо вже відповідати на питання, кого ми прийшли послухати, то вже точно не тебе. Взагалі-то, тут має виступати Олена Карпова. Тому притихни і молися, щоб твоя доповідь не стала її наступною мішенню.
Карла ображено розвернулася і пішла
- Ну, Еммо, чого ти завелася? – присоромив Емму Михайло Андрійович. Хіба ж так можна? Ви ж дівчата. Маєте допомагати одна одній. А ви…
До Остапа, Емми та Завацького підійшла Ганна зі своїм чоловіком.
- Ми щойно бачили Олену за кулісами. Вона така гарна!
- Серйозно? Де?
- За кулісами.
- Як ви туди пролізли?
- Ну, треба знати методи, - посміхнулась Ганна. – Олена така гарна. Схожа на кінозірку, чи модель із журналу.
- Це все професійні візажисти, - посміхнулась Емма.
- Зараз самі побачите.
Хтось щось крикнув, і всі почали розсідатися по своїх місцях.
Еммі дали місце з самого переду так, щоб камерам було простіше її знімати.
Всіх інших посадили на задні місця. Остап сів на своє місце. Йому усе подобалось, бо звідси добре було видно не лише сцену, але й Емму. Вона сиділа така спокійна, така врівноважена. На неї були спрямовані одночасно декілька камер, а вона виглядала так, наче дивиться телевізор вдома. Звичайно, вона створена для сцени, для телебачення, для камер. Неподалік від неї сиділа Карла. Вона нервувала, здригалася від кожного слова ведучого, намагаючись не пропустити, коли він покличе її на сцену читати свою доповідь. Час від часу вона дивилася в свій листочок, на якому була написана її доповідь. Її руки трусилися і разом з ними трусився і той листочок.
281
Остап посміхнувся. Він теж дуже нервував. І хоча йому і не треба було виступати на людях, все одно, було дуже моторошно, і він напружено слідкував за камерами, які були розставлені по всій залі.
Ведучий щось розповідав, і глядачі час від часу аплодували. Остап бездумно плескав у долоні.
Нарешті, всі голосно зааплодували, і ведучий покликав Карлу на сцену.
Вона впевнено вийшла на сцену і сіла навпроти ведучого. Після того, як її покликали, її страх одразу ж кудись зник, і вона, впевнено посміхаючись у камери, почала розповідати свою завчасно підготовлену доповідь.
Глядачі слухали дуже уважно. Не зрозуміло, чи їм, дійсно, було цікаво, чи, може, їх теж лякали камери. Карла розповідала про свої дослідження родоводу Полонезьких, про графів, про королів.
Нарешті, її доповідь закінчилася. Ведучий ставив їй якісь питання, щоб якось розвіяти напружене становище, і Карла сіла на своє місце. Вона була червона, як помідор. Щоки її палали, очі світилися. Вона подивилася на Емму, ніби запитуючи, як Емма оцінить її виступ. Емма посміхнулась і позитивно махнула головою.
- Ви прослухали доповідь і роздуми Карли, - завершально промовив ведучий. - Все це ви і до цього добре знали. Знали і нашу всіма улюблену графиню – Ліну Висоцьку. Але зараз просто неймовірна новина. Те, чого ще не знав і не чув ніхто! Сенсація! Просто зараз на ваших очах одна людина розіб‟є міф про графиню. Дивіться нас після реклами!
- Пішла реклама! – крикнув хтось із знімального майданчика. – Де гример?
На сцену вибігла маленька жіночка і почала гримувати ведучого.
- Покличте Олену Карпову!
- Вона вже тут.
- Посуньте цей диван сюди. Бо погано знімати. Ні, ще далі. Тепер трохи туди. Олену посадіть з самого краю.
- Сюди? - запитала Олена.
- Так.
Олена сіла на диван і подивилася на залу. Вона одразу побачила Емму, яка посміхалась їй.
- Де Остап? – впівголоса запитала вона.
Емма показала рукою на задні ряди.
- Там не лише Остап, - промовила Емма. – Там усі! Ганна, батько Остапа, 323.
- 5 секунд до кінця реклами!
Всі знову розсілись по своїх місцях.
- Три! Два! Один! Поїхали!
- А ми продовжуємо нашу передачу, - голосно промовив у камеру ведучий. – Дякую, що залишилися з нами. Що ж, продовжимо. Сьогодні в нашій студії знаходиться людина неймовірного таланту. Її ви всі добре знаєте. Вона не кінозірка, не телеведуча. Ця дівчина – яскравий приклад того, що завдяки своєму розуму можна добитися неабияких вершин. Це саме завдяки їй ми тепер можемо відвідувати таємну кімнату, в якій зник граф Полонезький. Бо саме вона своїми внутрішніми, не зрозумілими звичайній людині чуттями, зрозуміла, де саме треба її шукати.
Всі голосно зааплодували.
- Я бачу ви вже здогадалися! У мене в студії Олена Карпова!
Камера повільно перемістилася і на величезному настінному моніторі з‟явилося обличчя Олени.
- Добрий день, Олено!
- Добрий день.
- Я надзвичайно радий вас вітати. Всі знають, які серйозних вершин ви вже досягли в своїй майстерності. Ви – археолог від душі. Окрім своїх нагород та досягнень, я знаю, що ви тепер можете пишатися і тим, що віднедавна вас призначено керівником першої археологічної групи міста.
282
- Так, - посміхнулась Олена. – До речі, сьогодні закінчився відбір студентів археологів, якими я керуватиму. Всі бажаючі могли взяти участь і довести свої знання. На жаль, потрапили не всі. А лише дванадцять.
- Ось завдяки таким людям, як Олена Карпова – в нашому місті з‟явилось поняття «справедливість».
Всі засміялися.
- Я думаю, - перебила Олена, - всі прекрасно знають, що ця ідея належить нашій красуні Еммі Красовській. Це завдяки їй наше місто вже вкотре переконується, що в світі не все вирішують гроші.
- Так, давайте поаплодуємо Еммі! – крикнув ведучий. – До речі, Емма сьогодні знаходиться в нашій залі. Привітайте її.
Зал заплескав у долоні. Всі камери повернулися вбік Емми, яка уміло посміхалася своєю модельною посмішкою.
Ведучий підняв руку вгору і всі замовкли.
- Та я, Олено, - продовжив він, - все ж хотів би вернутися до ваших талантів. Ви знайшли кімнату, ви дослідили замок, ви допомогли уникнути трагедії в тому госпіталі. Нам відомо, навіть, про школу, в якій ви колись знайшли військову зброю. Ви… Просто монстр археології.
Всі засміялися.
- Що тепер? Які думки, які факти тепер вас цікавлять? Що тепер бентежить думки найкращого археолога нашої країни.
Олена серйозно поглянула на ведучого і впевнено почала:
- Мене зацікавив родовід графині. Я ознайомилась з роботою Карли, доповідь якої ви щойно прослухали, і у мене з‟явилися свої думки. Я почала думати, досліджувати і натрапила на деталі, які думаю, зацікавлять усіх.
- Так, любі телеглядачі, - голосно промовив ведучий. – Недарма ми сьогодні запросили в студію Карлу. Саме її дослідження і думки зацікавили Олену Карпову. Що ж, послухаємо. Будь ласка, Олено.
Всі спрямували об‟єктиви своїх камер на Олену. Вона зітхнула і поглянула на весь зал. Спочатку зустрілася очима з Еммою, потім з Остапом. Невідомо, про що вона думала в той момент. Вона принесла з собою товстий зошит. Коли ведучий передав слово їй, її руки спочатку рвонулися до зошита. Вона, навіть, взяла його в руки. Але, навіть, не відкривши, просто поклала біля себе. В ці секунди в залі панувала повна тиша.
- Історія дає нам дати та факти, - почала Олена, - і на основі їх ми маємо робити свої висновки, припускаючи і базуючись лише на своїх роздумах та на своєму мисленні. Ось мої думки: У 1732 році дочка Полонезького Софія Полонезька та Фельченський одружилися. Фельченському було 40 років. Дружина була молодша за нього на 28 років. Тобто їй було 12. Якщо їй було 12 років, то значить рік її народження 1720 р. Ідемо далі, у 1762 році, як свідчать джерела історії, Катерина Фельченська – дочка Софії, одружилася. Інші джерела свідчать, що «донька Фельченського одружилася з племінником Станіслава Другого Августа Понятовського». Сумістимо ці два джерела. Катерині було 37 років, коли вона одружувалась Коли ж вона народилася? Математика не дуже складна. Якщо у 1762 році їй було 37, то вона мала народитись у 1725 році. Правильно?
- Правильно, - покивав головою ведучий, вдивляючись у великий монітор, на якому детально були розписані Оленині розрахунки.
- Що маємо: Софія Полонезька народилася у 1720 році, а свою першу доньку Катерину народила у 1725. Виходить у 5 років!
Всі засміялися.
- Чого сміємося? – іронічно перепитала Олена. – Так виходить, якщо вірити записам цієї дослідної роботи. Але ж ми не комп‟ютери, і не просто обраховуємо інформацію, ми ще маємо здатність її аналізувати. І наш мозок дає нам відповідь: такого бути не може! Не може дівчина в 5 років народити дитину. А отже, Софія – не мати Катерині Фельченській. Коли Фельченський одружувався на
283
дванадцятирічній Софії, у нього вже була семирічна донька. А отже, у Софії та Фельченського була інша донька, яка одружилася з племінником короля.
Зал зааплодував.
- А якщо так, то ця донька народилася набагато пізніше, а значить, і одружилася набагато пізніше. І доньку свою Констанцію Понятовську теж народила пізніше. Знову ж таки вернемося до історичних джерел: було зроблено припущення, що Констанція Понятовська одружилася з Олександром Фельченським у 1760 році. Ми з‟ясували, що бути цього не може. Якщо враховувати, що справжня донька Фельченського та Софії народилася лише у 1740 році. Нехай, навіть, свою доньку Констанцію вона народила у двадцять років – це 1760 рік. Не могла ж Констанція одружитися в рік свого народження. Припустимо, що вона одружилася у 15 років – це 1775 рік. Але! У 1770 р. Олександр Фельченський – чоловік Констанції був у Франції. А отже, справжня Констанція Понятовська мала переїхати у Францію, там одружитися, і там народити дитину! Народити Емілію Фельченську – прабабусю сучасної графині. Тобто бабуся сучасної графині народилася не у Польщі, як написано в даній роботі. Вона народилася у Франції. В архівних документах є лише одна зачіпка про Францію. Серед усіх людей, які могли би своїм родоводом претендувати на звання «графиня» є лише одна людина, у якої бабуся, дійсно, народилася у Франції. І це не Ліна Висоцька. Як свідчить архівний документ, Емілія Фельченська народила доньку, яка одружилася с російським військовослужбовцем. І прізвище цього військовослужбовця – Красовський! Красовський Микола Олександрович!
Зал завмер. Емма нічого не зрозуміла. Вона злякано подивилася на Олену.
- Яке прізвище? – здивовано перепитала вона. - Що? Вона щось сказала про мого батька? Що? Я нічого не зрозуміла.
- Тобто, виходить, що через помилку археологів ми нарекли не ту графиню, - перепитав ведучий. – Виходить, що графинею є саме та дівчина, яку так любить наше місто. Виходить це Емілія Красовська!
- Я? – нічого не розуміючи, перепитала Емма. – Виходить, я графиня? Чи це розіграш? Чи я чогось не зрозуміла?
- Ну що ж, - промовив ведучий. – Давайте попросимо всі разом Емілію Красовську на сцену. Еммо, виходьте!
Емма встала зі стільця. Навколо всі аплодували та якось дивно дивилися на Емму. Емма стояла і не могла ворухнутися з місця. У неї паморочилось в голові, і вона ледь-ледь трималася на ногах.
- Ну ж бо, - викрикнув ведучий. – Графине? Швидше!
- Графине? – здивовано прошепотіла Емма.
З її очей раптом потекли сльози. Вона просто не знала, що думати. Невже доля, нарешті, їй посміхнулася і справдилися її найбільші бажання? Невже те місто, яке вона так любила, і на благо якого працювала, відплатило їй тією ж любов‟ю?
Емма повільно вийшла на сцену. Зал не припиняв аплодувати.
- Еммо, люба, не плач, - промовив ведучий. – Сідай.
Емма сіла на стілець біля ведучого.
- Еммо, ти щаслива? Ти віриш в своє щастя?
- Я дуже щаслива, - відповіла Емма, витираючи сльози. – Я так мріяла про це. Я більше за все на світі цього хотіла. Я не можу повірити, що це правда.
- Еммо, ви це заслужили, - промовив ведучий. – І сказати вам по правді, моє серце мені завжди підказувало, що графиня саме ви. Ваші вчинки, ваші ідеї – проста людина не може так мислити. Це думки королеви. Помітно, що ви не така, як інші. Ви переймаєтесь проблемами серйознішими, ніж інші. Ви примушуєте людей замислюватись над цими проблемами.
- Я така вдячна долі, - шепотіла Емма. – Це найкращий день в моєму житті.
- Поки подивимося рекламу на нашому каналі, і за хвилину ми повернемося до вас.
284
Камери вимкнулись і у залі розпочався галас. До Емми підбігло водночас декілька журналістів, щоб, як говорять, з перших вуст дізнатися, що відчуває новоспечена графиня.
Емма люб‟язно посміхалася і відповідала на всі питання. Гример акуратно витирав з Емминих щік сльози.
Олена, скориставшись ситуацією, непомітно встала з крісла і вийшла з зали. Вона зрозуміла, що її присутність в цій залі більше не потрібна. Вона зробила все, що мала.
Остап підбіг до Емми. Нахабно розштовхуючи журналістів, хлопець накинувся на Емму і почав її обіймати.
- Еммо, ти молодець! Ти така молодець, - прошепотів він, обіймаючи кохану. – Я такий радий за тебе.
- Остапе, я така щаслива. Я, нарешті, щаслива. А де Олена?
- Не знаю, - здивовано обернувся Остап. – Вона ж сиділа в кріслі.
- Вона вийшла з зали через третій вихід, - промовила одна із гримерів.
- Я дожену, - промовив Остап.
Він поцілував Емму у щоку, ще раз сильно-сильно її обійнявши, вибіг із зали.
Остап забіг в третій вихід. Олени там давно вже не було. Хлопець спустився сходами вниз і вибіг на вулицю зі сторони чорного входу.
На сходах, неподалік від входу, сиділа Олена і роздивлялася якісь папери. Остап тихо підійшов ззаду і сів коло неї на сходи.
- Що ти читаєш? – запитав він, помітивши знайомі листки.
- Це? – здригнулася Олена. – Ксерокси… Рукописів графа, які ми знайшли в кімнаті.
- Щось цікаве?
- Та ти їх бачив, - махнула рукою Олена. – Ти ж здається, ці копії і робив для мене.
- Так, згадав, - придивившись, промовив Остап. – Я це читав.
Олена нічого не відповіла, лише повільно перегортала сторінку за сторінкою.
- Цей граф пише серйозні речі… У нього був неабиякий талант письменника…
- Не знаю, - сухо промовив Остап. – Я не дуже люблю такі мильні опери. Надто затягнуто… Нудно…
- Ну, - посміхнулась Олена. – Він писав про своє життя… Може, воно дійсно було таким нудним.
- Мені здається, всі автобіографічні твори нудні. Хоча… В даному випадку, я, мабуть, більше оцінюю цей твір, як історичну знахідку, цінну інформацію, а не як роман.
Олена знову утнулась у ксерокопії рукописів графа.
- Олено, я просто вражений! – промовив Остап.
- Ти щодо Емми? – посміхнулась Олена. – Мені теж сподобалось!
- Скажи мені, що з того, що ти розказала неправда?
Олена посміхнулась.
- Все… Остапе, все не правда.
- Не може бути, - похитав головою Остап.
- Це все неправда, - нахиливши голову, промовила Олена. – Це все вигадка… Я виявила помилку, яку допустила Карла при дослідженні родоводу графа, але виправлення цієї помилки ще раз доводить, що графиня серед тих дівчат була лише одна – Ліна Висоцька. Вона беззаперечно графиня. Її родовід – просто знахідка для нашого міста: графи, королі. Це блакитна кров і в цьому немає жодного сумніву.
- А помилка?
- Помилка, - посміхнулась Олена. – Якби Карла не допустила помилки, то вашій підгрупі не довелось би вибирати серед п‟ятьох претенденток графиню. Якби всі ваші дослідження були точними, то претендентка на звання графині була б у вас лише одна. І це Ліна Висоцька.
- Неймовірно. Ти перехитрила цілий світ… навіть, мене, - посміхнувся Остап. – Навіть, мене. Я тобі повірив.
Олена нічого не відповіла.
285
- А Емма? – запитав Остап. – Який у неї справжній родовід?
Олена з сумною посмішкою покачала головою.
- Російський військовослужбовець… Якась французька куртизанка незрозумілого походження… Я, взагалі, шокована, яким боком Емма потрапила у той ваш список претендентів на блакитну кров. Там ні графи, ні королі і близько не стояли. Але яке це має значення? Бачиш, народ полюбив Емму набагато більше, ніж Ліну, навіть, без графського титулу. Щоб заслужити любов народу не обов‟язково доводити свою блакитну кров.
- Добре, що все вдалося, - прошепотів Остап і опустив голову.
- Все вдалося? – посміхнулась Олена. – Ще нічого не вдалося. Ти… Сам ти, як? Завтра ж весілля…
- Я знаю, - відповів Остап. – Знаю…
- Що ти робитимеш?
- Чекаю поради від найрозумнішою дівчини планети, - посміхнувся Остап і поглянув на Олену очима повними надії.
- Сподіваюся, це я, - промовила Олена.
- Ти…
- Твій останній шанс розповісти їй про те, що ти для неї зробив, - промовила Олена. – Розкажи, що вона не графиня, і що це була твоя ідея… І що зробив ти це для того, щоб зробити її щасливою.
- Я так боюся…
- Не бійся, - прошепотіла Олена. – Це ж Емма. НАША Емма. Ні слава, ні любов народу, ні гроші – нічого не змогли зробити з нею. Вона залишилась такою, як була. Вона усе зрозуміє… і оцінить. Повір.
Граф відкрив очі і подивився навколо. Він лежав у незнайомій кімнаті на дерев‟яній дошці. Руки та голова його були обмотані тонкою тканиною, на якій засохла кров. Граф посміхнувся.
Так вже було. Все повторилося вдруге. Він знову помер, і знову воскрес. Олександр поклав голову на подушку і знову закрив очі.
Все, як минулого разу. Спогади про останній момент життя, про те, як він уже чекав, що помре, про останній момент, в який завжди чомусь зникало відчуття болю. А потім знову чиясь незнайома кімната…
Граф торкнувся рукою свого обличчя. На шкірі майже не було подряпин. Він пам‟ятав, як якийсь дикий кіт вп‟явся в його лице довжелезними пазурами. Але на тому місці була лише маленька подряпинка. Як шкіра встигла так швидко загоїтись? За день?
«А може, уже минув місяць» - промайнуло у голові графа.
Дійсно. Можливо, весь цей час він був непритомний і зараз вперше за довгий час прийшов до тями.
Олександр знову припідняв голову і задумався. Одне він знав напевне, цього разу він не втратив пам'ять. Він пам‟ятав усе – своє дитинство, матір, батька, улюблену служницю Анничку, дружину, Венеція… Усе. Він згадав, навіть, як пішов на озеро і потонув там разом з конем. А ще згадав, як з Явою ходили по квітку… А потім тікали від страшної відьми, яка ту квітку хотіла відібрати. Господи, нарешті, він усе згадав. Мабуть, відвар з тієї квітки все ж подіяв… Ява допомогла йому все згадати! Його очі бігали, думки метушилися в голові, і він посміхався. Він так довго чекав і, нарешті, все сталося, він усе згадав.
Граф прибрав вологу тканину з обличчя і тепер уже детальніше оглянув кімнату. Хатина була стара, але дуже охайна. Скрізь було чисто, стіни прикрашені вишивками та квітами. Біля старої печі сиділа бабуся і, щось наспівуючи, швидко перебирала пальцями нитки.
Раптом двері відчинилися і в кімнату забігла дівчина. Граф глянув на неї. Вона була надзвичайної вроди. Каштанове волосся, яке неохайно спадало на плечі…. Зелені очі, як весняна трава… Ніжна бліда шкіра, як сніг… А у волоссі заплуталися сніжинки…
286
- Бабусю, сніг пішов! – радісно викрикнула дівчина.
- Як сніг? Невже? – привставши, визирнула у вікно бабка.
Дівчина струсила свою хустину і повісила її на цвях.
- Геть і у волоссі сніг! – промовила бабуся, торкаючись рукою волосся прекрасної незнайомки.
- А вчора вже пахло весною, - промовила Іванна. – За два тижні Великдень.
- На Великдень завжди холодно. Ще морози будуть, побачиш, - прошепотіла бабця, акуратно вішаючи свої нитки на край лавки.
Граф не відводив від дівчини очей. Вона була найгарніша в світі. Щось переверталося у нього всередині від погляду на неї. Та він точно знав, що бачив її уперше.
- Графе, ви, нарешті, прийшли до тями! – радісно вигукнула дівчина. – Нарешті. Я так переживала.
- Прийшов, прийшов, - пробубоніла бабця. – Хіба міг не прийти? Ти ж не відходила від його ліжка… І днювала, і ночувала на лавці коло нього. Кожний ваш рух помічала, - промовила бабця Олександрові.
- Дякую, - сухо відповів граф.
- Господь вас любить! – промовила Іванна. – Вже вдруге посилає мене вас рятувати. Вам пощастило, що я збирала гриби саме біля будинку лісничого. Ті коти і мені спокою не дають.
- Чому вдруге? – раптом запитав граф.
- Ну як же? – здивувалася Іванна. – А на озері… Коли ви ледь не втопилися…
- Це ви мене врятували? – обурено перепитав Олександр.
- Я, - сумно відповіла Іванна, розчарована, що довелося вихвалятися. – В ту ніч, мені здалося, ніби ви заблукали в лісі. Неначе хтось навіяв, що ви хотіли мене побачити і пішли шукати у наше село. Тому я пішла вам назустріч. Серце підказувало мені куди іти. Мабуть, Господь зжалився над вашою дурістю і послав мене на те озеро. Хіба розумно було вночі їхати на те озеро? Ще й верхи.
- Я не знав, що там озеро, - знервовано відповів граф, нічого не розуміючи. – Але мене врятували не ви.
Іванна здивовано глянула на бабцю.
- А хто? – перепитала бабця.
- Василь! Хлопчик Василь!
Іванна здивовано поглянула на бабусю, поглядом запитуючи, чи не знає вона часом якогось Василя.
- Все життя я тут прожила, - пробубоніла бабця. - Я всіх знаю в цьому селі і за десять верст усіх знаю. Було Василів зо три. Один втопився, один спився, а третьому - ще й півроку з народження нема. Котрий тебе врятував?
Граф сумно знизав плечима.
- Мені так сказали… Сказали, що врятував мене Василь, а виходила Ява та батько її Лесь.
- Виходили ми тебе! Іванна виходила. А Лесь лише обіцяв, що додому тебе відвезе, до замку твого. Казав, що йому по дорозі.
Граф покачав головою.
- Я… Я не пам‟ятаю нічого…
- Хіба не пам‟ятаєте ви, як обіцяли, що коли вам стане краще повернетесь за своїм конем! Обіцяли, що місяць гостювати будете? – шепотіла Іванна.
- Конем? Він же потонув!
- Ні, - крикнула Іванна. – Графе, не потонув. Це він вас врятував. Це його іржання я почула і прибігла на озеро. А ще, хіба витягла б я вас без його допомоги? Ви, графе, знепритомніли, а кінь ваш боровся до останнього. Хіба ж ви не пам‟ятаєте? Я вам все це розповідала.
В очах у графа потемніло і якось запаморочилось в голові.
- Графе, графе, заспокойтеся, - підбігши до Олександра, прошепотіла Іванна. – Сідайте, не хвилюйтеся. Може, води?
287
- Так, - махнув головою граф. – Води, якщо можна.
Іванна підскочила до столу і схопила глечик з водою.
- Ні, Іванно, збігай краще до Варвари та візьми в неї води цілющої.
Іванна поставила глечик і, схопивши склянку, побігла до дверей.
- Кожуха накинь, бо сніг же надворі, - крикнула услід бабця.
- Варвара? – ледь дихаючи, перепитав Олександр. – Та, що відьма?
- Відьма? – перелякано запитала бабуся. – Ні, вона - цілителька.
Граф знову ліг на ліжко і закрив очі.
Бабуся змочила тканину і поклала графові на голову.
- Дар у Варвари від Бога, - продовжила вона. - Бачить вона людей наскрізь. Усе знає.
- Я думав, вона лиха відьма, - ледь чутно промовив граф.
Бабця посміхнулася.
- Колись давно, ще як мені років зо двадцять було, - промовила бабуся, - стояла та хата, де зараз Варвара живе, пуста пустісінька. Ніхто там жити не хотів, бо річка коло самої хати пересохла, а води навколо і близько не було. Скільки колодязів не копали – ні краплинки. А як оселилася в тій хаті Варвара, то на третій день явився їй янгол і сказав, що має вона своє життя присвятити людям, що подарував їй Господь дар незвичний. В той же день, з‟явилася вода в одному з колодязів. І вода та була цілюща. Варвара воду усім роздавала і добрим і лихим. Нікому у допомозі не відмовляла. А люди почали тою водою землю зрошувати, щоб краще родила, худобу поїли. Почали монети золоті нею мити, і намагалися усіляко збагатитися. І одного дня вода зникла. Висох колодязь.
- Навіщо ж вона давала воду поганим людям? – запитав граф.
- Вона - не Господь, щоб судити, хто хороший, хто поганий… Янгол сказав їй цілити людей, а не вибирати між ними, хто краще.
- І води тепер немає? Куди ж Іванна побігла?
- Коли ти провалився в озеро, то помер. Ми вже й ховати тебе хотіли, а Іванна не дала, плакала і молилася біля того колодязя, щоб янгол дав хоч би краплинку тої цілющої води. І Господь зжалився над нею. Явився Янгол і сказав, що з‟являтиметься вода лише тоді, коли хтось щиро проситиме. Дійсно, щиро, а не задля збагачення чи для лихих намірів.
- Як же так? – взявся руками за голову граф. – Я, наче жив в іншому світі, в якому мені розказували зовсім інше, протилежне… Чому я її не пам‟ятаю? Я бачу її уперше.
- Я не знаю… Звідки мені знати… Спитай у Варвари…
Двері відчинилися і в хату увійшла баба Варвара, а за нею, тримаючи склянку води, Іванна.
- Ця дівчина вже вдруге рятує тебе, - промовила з порога старезна згорблена баба.
Граф злякано встав з ліжка.
- Вона послана тобі Богом.
Олександр обернувся і пильно глянув на стару згорблену бабу, яка знала усе на світі.
- Я хочу запитати у вас, - невпевнено звернувся граф до неї.
- Я знаю… Я хочу, щоб ми лишилися на самоті, - впевнено промовила Варвара. – Іванно, лиши мені склянку.
Іванна поставила на стіл склянку з кришталевою водою і, взявши бабусю під руку, вийшла на подвір‟я.
Граф пройшов по кімнаті. Варвара сіла за стіл.
- Я, навіть, не знаю, що тепер питати…
Варвара простягнула йому склянку.
- Випий води.
Граф впевнено взяв склянку і спрагло допив її до дна.
- Господь послав тобі цю дівчину, - промовила Варвара. – Це подарунок долі.
- Чому я не пам‟ятаю, як вона мене врятувала?
288
- Лихі люди скористалися вашою довірою. Іванна виходила тебе, день і ніч просила цілющу воду у Господа. І ти, нарешті, прокинувся. Та був ще заслабкий їхати додому. Та знаєш, люди різні бувають. В сусідньому селі жила лиха сім‟я. Мріяли вони доньку свою за графа видати, бо всі інші, мовби не рівня їм. Батько тої дівчини, Лесь – відьмак лихий. Людей травами лікував, а сам - щастя в них забирав. І городи в них були, і господарство процвітало. Та все це не через те, що вони гарними господарями були, а через те, що ворожили, та забирали в людей добробут. Люди їм вірили. І робили все, що Лесь говорив. Прийдуть до нього з недугою якоюсь, а він від недуги вилікує, але скаже, що для того, щоб не повторилася та хвороба, треба вигнати лелек, що на хаті їх оселилися. Послухають сусіди, і зроблять усе, як Лесь наказав. І з тих пір починається у сусідів нещастя та лихо. То не вродить картопля, то хата згорить, то свині мруть. І все шкереберть іде. А у Любави з Лесем і врожай, і господарство усім на заздрість, і злагода в сім‟ї. А донька їх – вередлива. Сказала, заміж не піде ні за кого, окрім самого графа. От і вирішив Лесь скористатися твоїм станом, поки ти ще повністю до тями не прийшов. Приїхав у наше село, та сказав Іванні, що відвезе тебе живого до замку, бо на коні ж ти не здужаєш сам доїхати. А у нього і віз є, дорогий, наче королівський. Віддала Іванна тебе. А вони забрали тебе до себе, та поїли відьмарськими травами, які Лесь готував. Доки ти все не забув. Забув ти і дім свій рідний, і матір свою, і дівчину зеленооку. Нав‟язали вони тобі кохання до доньки своєї зіллям приворотнім. Та в глибині душі, кохав ти все одно свою Іванну. Снилася вона тобі щоночі. Коли одружився ти і присягнув на вірність Яві, вирішив Лесь, що час вже до замку переправлятися. Пішов він з Явою до лісу, ніби по кору цілющу. Зробили вигляд, що заблукали та забрели в графський ліс. А там сиділи і чекали, поки Венецій – слуга твій вірний – вийде прогулятися, чи на полювання збереться. Дочекалися. Венецій злякався сильно, та коня їхнього підстрелив. А вони і раді, бо коня взяли, найстарішого, такого, якого самі забити хотіли, щоб не мучився. З Венецієм вони подружилися, та на вечерю запросили. Сказали, що коня він їхнього єдиного підстрелив і що нема їм тепер, як додому воза дотягнути. Повірив їм довірливий Венецій. Допоміг. Впріг свого коня та повіз їх у сусіднє село. Приїхав на вечерю, там і зустрів тебе. Завіз вас у замок, де ви стали жити. Та дівчина зеленоока продовжувала тобі снитися. І тоді вирішила Ява все ж приготувати тобі найстрашніше зілля, проти якого жодна людина захисту не має – бабин мак. Коли вона вперше ту квітку зірвала – то мала загинути. Та прийшла до мене її мати – Любава, яка про підлість Леся та Яви, навіть, не здогадувалася, і щиро благала мене про допомогу. Я їй допомогла. Думала, що не посміє Ява повернутися за квіткою, але вона вернулася. Зварила тобі напій відьмарський. Як тільки зробив ти перший ковток – то забув назавжди дівчину зеленооку, а Ява стала володаркою серця твого.
- Невже це правда…
- Правда. Єдина в тій сім‟ї Любава, яка не здогадується ні про що. Щиро вірить, що господарство її квітне через те, що господиня вона дбала. Вірить, що город у неї щороку родить – бо працьовита вона та енергійна. Вона єдина не знала, що ти граф, а дізналася лише коли Венецій тебе пізнав.
- Цього не може бути, - взявся руками за голову Олександр.
- Підлістю та брехнею тебе заманили у те відьмарське лігво, щоб забув ти ту, яка призначена тобі долею…
- Як я міг її забути… Мені здається, я бачу цю дівчину вперше, та серце завмирає, коли я дивлюсь на неї. Мені здається, я не дихаю, коли вона поруч. Мабуть, я дуже сильно її кохав. А може, і зараз кохаю. Я хочу бути з нею вічно. Хочу зробити її щасливою.
- А твоя присяга… Той камінь не простий. Ти житимеш вічно в коханні і щасті, але з іншою жінкою.
289
- Я не дотримаюсь тої присяги. Я згоден відмовитися від щасливого вічного життя. Воно мені не потрібно. Я хочу бути з тією, чиї почуття справжні.
- Тоді втратиш своє вічне і щасливе життя. І навіки лишишся одиноким. А щастя твоє триватиме лише мить.
- Принаймні, цю одну мить поруч з коханою, я буду, насправді, щасливий.
Граф встав і повільно вийшов на вулицю. Він пройшов по двору і підійшов до старого сараю. Біля сараю стояв його кінь. Олександр підійшов до нього і обійняв за шию.
- Ти живий! – похлопав він коня по спині. – Ми не бачились цілу вічність. Я, навіть, змирився з тим, що тебе нема.
Олександр сів на коня і помчав до замку.
На вулиці було сонячно. І десь дівся ранковий сніг. Лише де-не-де він скупчився на засохлому іще осінньому листі. Земля була м‟яка і болотиста. У повітрі було вогко.
Граф просто їхав крізь ліс і його очі були немов скляні. Такого обману в його житті ще не було. Дарма Венецій хвалив його за надзвичайний розум і здібності. Нема ніякого розуму. Як можна було вірити у всі ті казки, які йому плела Ява, не помічати, що після тої «лікувальної» трави він лише іще більше забуває. І тепер стає зрозуміло, чому графові ніяк не вдавалося познайомитись з тим сміливим хлопчаком, який нібито його врятував. Ні на святах, ні на іменинах. Ніде він його не зустрічав. Лише чув про нього… казки та вигадки… А ще… Як можна було повірити, що Ява та Лесь заблукали у лісі. Вони знали той ліс, як свій дім, вони самі своїми ногами протоптали там ті стежки. Та що там казати, кожна людина в цьому селі знає, що там за полем починається графський ліс, і що ходити туди заборонено.
Ява… Кохана дружина. Вона обвела його навколо пальця і так просто отримала своє. А він же так їй вірив, любив всім серцем за доброту…
Граф посміхнувся. Він згадав, як уперше побачив її.
Вона тоді говорила йому, що врятувала його, розказувала, як готувала йому траву… На ній ще була квітаста хустина, з-під якої виглядало світле волосся. Воно спадало їй на плечі неакуратними локонами. Біле плаття, обшите золотими нитками. Босонога… І очі, голубі, як небо… І щось незвичне було в тих очах. Якесь незвичне тепло, чистота… і щирість… Як можна помилитися в людині. Побачити в її очах щирість і повірити їй. Ні, не можна оцінювати людину за її зовнішністю, за поглядом, за виразом обличчя… Лише вчинки – справжнє обличчя. Бо якщо босонога, не значить що бідна, а чисті, як небо, очі – не означає, що вона щира.
Що їй тепер говорити, як сказати, що він усе знає… Що більше не любить її, а любить іншу, зеленооку красуню… І що його присяга – нічого не означає, бо він хоче мати справжні почуття, а не зачаровані, як у казці.
Був вечір. Олена зайшла в замок. Всі екскурсії вже закінчилися. Прибиральниця домивала підлогу. В залах не палало світло.
- А хтось лишився в замку? – запитала Олена.
- Ні, вже всі пішли…
- Ясно.
Олена попрямувала до бібліотеки. Вона пройшла по темному коридору, пройшла повз таємничу схему, видряпану на кам‟яній стіні. Все навколо вже не здавалося таким таємничим і загадковим. Все розгадано, все розписано. Лише десь в цьому замку блукають дві душі… Вони живуть десь, в якомусь паралельному світі, можливо, навіть, бачать їх. Тільки ми їх не бачимо… А шкода… Але вони самі зробили свій вибір. Вони порушили свої обіцянки, не схотіли миритися з долею, і робити так, як їм було написано на зірках. Олена посміхнулась. З напіввідчинених дверей бібліотеки яскраво вибивалося світло. Олена примружилась, і в якийсь момент зрозуміла, що на її очах сльози. Вона зрозуміла, що весь цей час вона плакала. Може, тому, що ця історія з замком закінчилася, що все розгадано, що немає більше таємниць. А може, тому що найсерйознішу таємницю зникнення графа і графині вона ніколи не розгадає.
Олена ступила кілька кроків і прочинила двері.
290
В бібліотеці нікого не було. Олена сумно пройшлася повз книги і сіла за стіл.
- Я хотіла зачиняти бібліотеку, - перебив Оленині роздуми знайомий голос.
- Я ще попрацюю, - відповіла Олена прибиральниці. – Сама все зачиню і сигналізацію теж увімкну сама.
- Добре, я тоді піду.
- Ворота тільки зачини.
Прибиральниця вийшла за двері і за хвилину шум її кроків стих. Олена знову лишилася сама у замку.
Вона поклала голову на стіл і закрила очі.
За хвилину знову почулися кроки. Олена насторожено підняла голову і прислухалась. З кожною секундою кроки чулися все голосніше і голосніше. Ставало зрозумілим, хтось наближався до бібліотеки.
Олена злякалася і вскочила зі стільця. Якомога тихіше вона пройшла до дверей і причаїлася, намагаючись зрозуміти, хто саме зайшов.
Кроки наближалися до бібліотеки. Олена завмерла, навіть, не дихаючи. Ступивши крок вбік, Олена дотягнулася рукою до вимикача і вимкнула світло.
За хвилину хтось зупинився біля бібліотеки з іншої сторони. Через деякий час незнайомець потягнув на себе двері і зазирнув у бібліотеку. Там було темно.
Чоловік закрив двері і пройшовся по коридору, явно щось шукаючи. Скрізь було темно.
Незнайомець знову підійшов до бібліотеки і відкрив двері, явно здогадуючись, що там хтось має бути.
Чоловік зайшов в бібліотеку і, стоячи біля стіни, почав нащупувати вимикач.
- Та де ж цей клятий вимикач? – нарешті промовив він.
Олена здригнулася. Це ж такий знайомий голос… Це ж голос Остапа! Точно, це ж Остап. А може, ні…
- Остапе? – ледь чутно промовила Олена.
- Олено! Де ти?
В цей момент Остап все ж знайшов вимикач і увімкнув світло в бібліотеці.
Олена сиділа у кутку.
- Чого ти там сидиш?
- Чатую на злодія, - спокійно відповіла Олена.
- То ти б хоч щось в руки взяла, словника якогось, - засміявся Остап.
- Мені не треба, я б і так впоралась.
- Ага, впоралась, - засміявся Остап. – І саме тому ти і сховалася під полицями.
- Я не сховалася, - стаючи з підлоги, спокійно промовила Олена. – Я була в укритті.
Остап сів за стіл і вийняв якісь папери.
- Іди щось покажу, - промовив він Олені.
Олена, обтрясаючи від пилу одяг, підійшла до Остапа і сіла поруч.
- Сьогодні допомагав прибирав удома і знайшов це у себе в кімнаті, - промовив Остап. – Мабуть, випало з блокнота Ліни.
- Неймовірно! – схопивши обома руками листки, промовила Олена. – Це роман! Його ще ніхто не читав…
- Читав, я вже читав…
- Весь?
- Ні, ще не весь. Але те, що я прочитав – вразило мене настільки, що об одинадцятій ночі я пішов до бібліотеки.
- А що тут такого? – не зрозуміла Олена і почала гортати сторінки, намагаючись знайти щось дивне.
- Пам‟ятаєш рукописи нашого графа, які ми знайшли в кімнаті?
- Так, я сьогодні закінчила з ними ознайомлюватись…
- Ліна писала про то саме…
- Не зрозуміла.
291
- Дивись, - промовив Остап, впевнено гортаючи сторінки Ліниного роману. – Пам‟ятаєш, граф писав про те, як потонув у крижаному озері.
- Так… Він писав, що думав ніби то – галявина.
- Ага, все правильно! Тепер читай ось цю главу…
Остап ткнув Олені пальцем.
Олена заглибилась у листки…
- Неймовірно, - вражено промовила вона. – Це ж точнісінько те саме…
- Ага, тільки більш поетично. Але історія та сама.
- Звідки вона знала про це? Це ж ніде не задокументовано… Я ніде такого не читала…
- А головне, знаєш що? Що ці рукописи графа ми знайшли набагато пізніше, ніж Ліна написала цю главу. Уяви собі, вона знала минуле. Уявляєш. Знала, що відбувалося з графом багато років тому.
- Мені здається, вона, навіть, не здогадувалася, що пише про те, що було насправді.
- Так, це точно. Але це неймовірно.
- А головне, знаєш, що? – посміхнулась Олена.
- Що?
- Ще один доказ того, що Ліна – дійсно, графиня. Вона відчувала зв'язок з графом, навіть, через багато років.
- Так.
- Вона якось говорила, що їй здається, наче вона живе десь у тому часі з тими людьми, про яких пише. Може, тепер так і є.
- Мабуть…
Олена встала з-за столу і підійшла до полиці з книжками.
- Я весь час думаю, чи правильно ми вчинили, що набрехали всім, про те, що Емма - графиня.
- Я теж про це думаю… Але я не жалкую, що ми це зробили.
- Так, мабуть, не варто.
- Я думаю, що щастя Емми коштує нашого обману.
Олена посміхнулась.
- Любиш її?
- Більше за все на світі, - прошепотів Остап. – Вже не можу дочекатися завтрашнього дня, коли скажу їй. Я не знаю, якої відповіді чекати від неї, але я скажу.
Олександр зайшов у свою кімнату. Біля вікна незворушно сиділа Ява і перебирала пальцями обідок рукава.
- Я все знаю, - ледь чутно промовив граф.
Ява схвильовано озирнулася, але нічого не відповіла.
Граф пройшов по кімнаті і нервово кинув свій плащ на стілець.
- Я даю тобі можливість піти… Бери, що хочеш, тільки йди…
Ява встала і повільно пройшлася по кімнаті. Вона одягла найкоштовнішу материну сукню, яка мала біля десяти нижніх спідниць та була зроблена з розкішних матеріалів: золотої парчі, обробленої смарагдовою тафтою.. Одна із спідниця була пошита із шовку в золоту та фіолетову полосу, з каймою із тафти. Інша – з чорного оксамиту, розшита золотими ґудзиками, що з‟єднувались один з одним золотими шнурами. Рукава обшиті пурпуровим шовком. Тугий корсет, який затягувався ззаду золотими шнурками, здавлював Яві широку талію, і груди ледь влізали в цю тонку вишукану роботу.
В ній не було нічого. Ні гармонії, ні тієї королівської вишуканості, ні осанки. Але не зважаючи на це, вона виглядала, як справжня графиня. Усі недоліки її рухів, в яких була відсутня грація та краса, покривав надлишок високомірності, яка майже завжди притаманна людям блакитної крові. Вона дивилася на навколишній світ так, наче він був мізерним, і все навколо жило за її правилами.
292
Ява дійшла до величезної полиці, на якій стояла маленька прямокутна скарбничка. Стискаючи губи від злості, Ява відкрила її і подивилася усередину. Там лежав блакитний, кольору неба, камінь
- Від тебе мені нічого не треба, - прошепотіла Ява. – Мені достатньо того, що я знаю, що ти мучитимешся в пеклі все життя, бо порушив присягу, дану мені. Щоб не було написано тобі на долі, та ти будеш щасливий лише зі мною. Бо ти присягнув на камені, що кохатимеш мене вічно, але не втримав своєї обіцянки.
- Якби ти не поїла мене травами, я б знав, що, насправді, люблю іншу жінку…
- Ти ніколи не будеш з нею щасливим. Тебе чекає горе…
- Я не вірю…
- Не віриш? – загадково перепитала Ява.
Вона знову зверхньо пройшлася по кімнаті і підійшла до Олександра, взяла його за руку і поставила йому на долоню маленьку скарбничку. Граф дістав звідти камінь і уважно на нього подивився.
- Це мій тобі подарунок, - посміхнулась Ява.
- Залиш собі…
- Ні, цей камінь проклятий. Мій батько сьогодні вранці прокляв його. Тепер до нього не можна торкатися… А ти – торкнувся… Тепер в твоєму роді не буде жодного щасливого кохання. Усі жінки або вмиратимуть, або лишатимуться до віку самі. Три світанки зустрінеш зі своєю коханою.
Граф крижаним поглядом подивився Яві в очі.
- Заради цих трьох днів з нею я готовий мучитися в пеклі все інше життя.
В той же день привіз граф Іванну в замок. І три дні вони були щасливі в коханні, а на четвертий день Іванна не прокинулась. На цьому закінчилося щастя назавжди. Від чого померла – ніхто не знав, та говорили люди, що наговорено їй було, за те, що графа спокусила, у вірної дружини відбила.
А на наступний день вернулася Ява у замок і повідомила, що має право жити в ньому, бо носить у собі спадкоємця цього замку.
Граф нічого їй не сказав. Не промовив жодного слова. Але в тієї ж ночі він зачинився у своїй кімнаті, забравши з собою перо, папери для писання, та камінець.
Не виходив він декілька днів. Не пив нічого, не їв. Запанікували служниці, що загине граф без води та їжі. Наказала Ява виламати двері, та коли виламали - не було там ні графа, ні камінця… Зник він. Поховала Ява зі служницями тіло, виліплене з глини та піску, замість чоловіка, щоб говору між людьми уникнути. А графа так ніхто і не знайшов. Шепотілися служниці, що проміняв він вічне щастя на три дні палкого зрадливого кохання. А Ява так і прожила до кінця життя одна, виховуючи Олександрового сина, та намагаючись зняти з нього прокляття блакитного камінця.
Остап зайшов у весільний зал. Все було прикрашено кульками, зірочками та сердечками. На столах стояли тарілки. Дівчата розставляли їжу.
- А де Емма? – запитав Остап.
- Вона на другому поверсі, в кімнаті для нареченої - відповіла одна із дівчат.
Остап швидко вибіг на другий поверх і тихо постукав у кімнату.
Ніхто не відповів. Остап прочинив двері.
Навпроти величезного дзеркала стояла Емма і милувалась на своє відображення.
- Остапе, заходь! – зраділа Емма, побачивши його у дзеркалі.
Вона обернулась… Боже, яка ж вона була вродлива. Плаття, обшите діамантами, тьмяніло у порівнянні з її посмішкою, очима, волоссям. Господи, кому запропонувати півжиття, щоб вона стала його нареченою, щоб відмовилась від свого графа.
Хотілося плакати.
Сьогодні вона вийде заміж… і все…
Остап підійшов до Емми. Він знав, що має їй сказати. Він вивчив ці слова напам‟ять. Та ніяк не міг їх промовити. Але ж іншого шансу не буде. Сьогодні останній шанс.
293
Чому не можна не виходити сьогодні заміж? Може, завтра, чи післязавтра. А краще через тиждень… Чи місяць…
Остап закрив очі. Ні, сьогодні. Або сьогодні, або він втратить її назавжди.
- Я така щаслива, - прошепотіла Емма. – Знаєш, в цьому світі немає людини щасливішої за мене. Уявляєш?
- Ні, - покачав головою Остап.
- Збулися дві мої мрії: я знайшла чоловіка, який безтямно закоханий в мене, а ще я – графиня.
На обличчі Емми з‟явилася посмішка. Вона підбігла до Остапа і схопила його за руку.
- Остапе, я графиня! Ти уявляєш? Я досі не вірю! Я графиня!!!
Вона подивилася на Остапа. З її очей потекли сльози.
- Я графиня, - прошепотіла Емма.
- Я… Я… Я такий радий за тебе.
- Я не вірила, що таке може статися зі мною, але я графиня…
Остап щосили обійняв Емму.
Це був найщасливіший момент в його житті. Його Емма – нарешті щаслива. А він… А він хоче зруйнувати її щастя.
Остап закрив очі.
Хіба потрібно тепер щось говорити їй, щось пояснювати. Що він зробив це заради неї, для того, щоб вона стала щасливою. Вона ж уже щаслива. Щаслива, бо не знає, що, насправді, ніяка не графиня. Не знає, що її рід складається з куртизанок та військовослужбовців. Та хіба потрібно їй це знати? Яке це, взагалі, має значення?
Остап все життя думав, чи кохав він хоча б когось в цьому житті. Йому здавалося, що дівчата лише подобалися йому. А кохання – це все вигадки. Тепер він знав точно. Це не вигадки. Він знав, що любив Емму.
Чомусь згадалося, як він вперше побачив її, коли вона зайшла в аудиторію, в той день коли Карла запросила всіх претенденток на графиню… Згадав, як підійшла до нього. Про що вони говорили… Згадав, як вперше зрозумів, що вона йому подобається. Але боявся, що може зрадити її… Тепер Остап знав напевно: він би не зрадив її. Ні з ким… Нізащо… Ніколи…
Але тепер запізно.
І ніколи тепер вже він не скаже їй правди, про те, хто саме зробив її такою щасливо. Що це не доля, не удача. Це він! Той, хто безтямно її кохає. Бо коли вона не знає – вона щасливіша.
Остап посміхнувся. По його щоці текла сльоза… Він взяв Емму за руку і ніжно поцілував.
- Вже час, - промовила Емма і посміхнулась.
Остап відпустив її руку… І вона пішла… пішла у своє кохання, у своє щастя.
Остап сів на диван і закрив очі. На його щоках застигли сльози. І він просто незворушно дивився у підлогу.
В кімнату зайшла Олена. Остап підвів очі і подивився на неї.
- Я не сказав, - ледь чутно промовив він.
- Чому?..
- Коли вона не знає – вона щасливіша…