Спалах. Ілюзія Сну 2
Ланова Ольга


     (Частина друга)
     Розділ перший
     Повернення
     Ніка Мілевич вже понад годину спостерігала, як її менша сестра Лора бавилася з кудлатим песиком. На дитячому майданчику лунав гучний сміх невгамовних дітлахів, які радісно гасали один за одним та гойдалися на скрипучих гойдалках. Вона підвелася з дерев'яної лавки, бо від тривалого сидіння у неї вже затерпли ноги, та зіщулилася від яскравого літнього сонця. Її найкраща подруга Діна Снігур так захопилася читанням художньої книги, що навіть й не помітила, як спорожніло біля неї місце.
     Ніка інтуїтивно роззирнулася довкола парку, посеред якого знаходився цей дитячий майданчик, а потім зиркнула на Діну, що однією рукою розгладжувала свій фіолетовий сарафан, а іншою перегортала сторінки книги.
     - А ти жваво читаєш. - дзвінко пролепетала Ніка прямісінько у вухо своєї подруги.
     Від несподіванки Діна аж підскочила та мало не випустила книгу з руки.
     - Зовсім ні. Я просто намагаюся відшукати одну цитату, що нещодавно попалася мені на очі. Там було сказано щось про віщі сни... - вона раптово вмовкала, помітивши, як спохмурніло обличчя Ніки. - Тобі знову снилося те жахіття?
     Ніка не відповіла нічого, лише кивнула. До них підбігла Лора у коротких синіх шортах та полосатій футболці, тримаючи у руці маленький м'яч. Кудлатий плямистий песик з довгими вухами весело підскакував, намагаючись вхопити ту іграшку.
     - Нечепурко, зачекай трішки. Зараз ми знову будемо гратися. - гукнула Лора. - Нікі, давай залишимо цього песика, він такий милий. Я вже навіть ім'я йому вигадала - Нечепурка.
     - О, ні. Ти ж знаєш мама не дозволить тримати вдома тварин. - категорично відмовилася Ніка.
     - Ну, будь ласка.
     - Лора, у нього також може бути сім'я. Ти ж не бажаєш зробити цього пса сиротою, або, ще гірше, викрасти його в хазяїна.
     Лора наморщила ніс і випалила дуже швидко:
     - Ні. Нечепурка тут один. Я сумуватиму за ним.
     - Йди ще трохи пограйся. - тихо звеліла Ніка, зиркнувши собі на руки. Лора щосили жбурнула м'ячик і кудлатий песик, висунувши язик, метнувся за ним. Лора насуплено пострибала слідом.
     - Чимало разів я намагалася збагнути той сон, але все марно. - замислено пробурмотіла Ніка, знову сівши на лавку.
     Діна закрила книгу.
     - Ніко, не зациклюйся на цьому. Ти сама навіюєш собі те жахіття. Просто не думай. От і все.
     - Ні, не можу. Воно переслідує мене... - вона замовкла, щоб вдихнути повітря на повні груди. - ховається десь у найглибших закутках моєї свідомості, а вночі виринає назовні. Цей сон навіює якесь дивне відчуття реальності, наче я втратила щось дуже вагоме, що було частиною мого життя. Спочатку я стою у густому тумані серед зруйнованих стін, а потім падаю з мосту в бурхливу холодну річку. Крім цього я чую чиїсь голоси, вони голосно лунають в моїй голові, а тоді раптово обриваються. - її руки затулили заціпеніле обличчя, аби приховати весь той розпач, що викарбувався на ньому.
     - Може, звернутися до спеціаліста? - цілком серйозно запропонувала Діна.
     - Гадаєш, я втратила здоровий глузд?
     Ніка різко відірвала руки від обличчя і ненароком узріла чиюсь постать біля дерев за дитячим майданчиком. Спочатку вона гадала, що то їй привиділося, але приглядівшись, вона переконалась, що якийсь темноволосий хлопець дивився прямісінько у їхній бік. Дивний холод пробігся по її спині, змусивши все її тіло затіпатися.
     - Що з тобою? Пробач, не думала, що мої слова так на тебе вплинуть. - з відвертим сумом мовила Діна, споглядаючи на зблідле обличчя подруги.
     - Не в цьому річ. Здається, за нами хтось стежить.
     Ніка швидко зиркнула на Діну, тицьнувши пальцем на незнайомця у синій футболці та чорних штанах.
     Діна вгледілася поміж дерев, але нікого не побачила.
     - Ти впевнена? Навіщо комусь стежити за нами?
     - Ні, там точно хтось був. Я його бачила.
     - Ніко, ти добре почуваєшся? Голова не болить?
     Трійка дітлахів пробіглася біля них з гучним реготом. Наче відчувши якусь наступаючу небезпеку, Ніка почала шукати очима сестру. В душі все похололо від страху, коли вона побачила, як Лора метнулася за м'ячиком, що приземлився біля ніг того самого темноволосого юнака, який щойно стояв біля дерев. Кудлатий песик тихенько загарчав і побіг собі до гойдалок.
     - Нечепурко, ти куди? - тоненько гукнула Лора, намагаючись угледіти песика, якого й слід пропав. Незнайомець підняв м'ячик і подав його Лорі.
     - Ось, тримай. - м'яко проказав він.
     - Дякую. - зашарілася Лора.
     Ніка стрімко зірвалася з місця і кинулася до сестри.
     - Не чіпай її! - верескнула вона, відтягуючи Лору від незнайомця. Діна захекано підбігла них.
     - Стривайте. Я не заподію вам зла. Ніка, мені треба з тобою поговорити. - трохи знервовано мовив незнайомець, примруживши блакитні очі.
     Ніку, наче пройняв електричний струм, вона не знала, що змушує її так поводитися. Всередині кипіла невиправдана злість.
     - Звідки ти знаєш моє ім'я? Я ж тебе вперше бачу. Не наближайся до нас. Лоро, ми йдемо додому.
     - Ніка, може все-таки варто вислухати? - зненацька втрутилася Діна.
     - Ні, нам вже справді час. Бувай. - вона труснула головою, навіть не глянувши на незнайомця, і міцно вхопивши сестру за руку, прожогом метнулася геть.
     Ніка сиділа на ліжку не в змозі поворухнутися, наче все її тіло перетворилося на важкеньку брилу. Існувало багато речей, яким вона не могла знайти пояснення. Усі її думки сплуталися. Вона відчувала цілковиту розгубленість. Серце чомусь вистрибувало з грудей. Що хотів від неї той дивний незнайомець? Яке він взагалі мав до них відношення? Просидівши нерухомо ще деякий час, Ніка неквапливо підвелася з ліжка та підійшла до вікна. Переконавшись, що на вулиці не було жодної підозрілої людини, вона дістала з-під ліжка картонну коробку зі всілякими дрібничками. Ретельно оглянувши вміст коробки, вона вхопила металеву шкатулку, яку подарував їй власник іграшкової крамниці. Всередині шкатулки знаходився круглий чорний камінець на срібному ланцюжку, про походження якого Ніка не мала жодного уявлення, хоча відчувала до нього незрозумілу прив'язаність.
     Її пальці мимоволі торкнулися холодного каменя, який моментально почав нагріватися і вже відчутно обпалював їй шкіру. Недовго думаючи, Ніка повісила камінець собі на шию, сподіваючись, що він оберігатиме її від надокучливих страхів.
     Слабкі голоси лунали зовсім поруч. Сірий туман огортав розвалені стіни - це моторошне місце наводило на неї безперервну паніку. Вона бажала якнайскоріше знайти вихід, проте не могла зорієнтуватися у просторі, наче то був якийсь безкінечний лабіринт. Туман все більш густішав і поволі забирав її в свої тенета. Ніці здавалося, що невдовзі її повністю поглине сірість та безкінечність. Вона голосно зойкнула та щодуху метнулася вперед, намагаючись знайти рятунок. Зненацька картинка почала змінюватися, тепер Ніка знаходилася біля кам'яного мосту. Якась магнетична сила зачаровано манила її вперед. Невиразний силует, що стояв посеред того мосту притягував її ще більше. Тепер Ніка намагається наблизитися до нього, але раптом щось її штовхає і вона падає у бурхливу річку.
     Розімкнувши очі, Ніка відчула, що її дихання було занадто глибоким та важким, наче після довготривалого бігу. Відчуття страху не покидало її ще протягом цілого ранку. Хоч вона намагалася зовсім не думати про нічні жахіття. Полудневий дзвінок Діни відчутно привів її до тями. Ніка домовилася зустрітися з подругою біля парку о другій годині дня. Час летів дуже швидко. Невпевнено крокуючи, вона наближалася до невисокої постаті, що привітливо махала їй рукою. Легка брунатна сукня лише підкреслювала Дінину жіночність, а накручене волосся надавало їй романтичного вигляду.
     Ніка спинилася і прискіпливо вгледілася в обличчя подруги, яке однозначно щось приховувало за непроникною маскою.
     - Привіт. Я маю до тебе розмову. Думаю, більше непотрібно вдавати, ніби нічого не відбувається. - тоненький голос Діни був налаштований рішуче.
     - Таки щось відбувається... але я не знаю що саме. Це справжнісіньке божевілля.
     - Можливо, мені вдасться внести ясність у всю цю плутанину. Тільки не стався до моїх слів упереджено, навіть якщо вони будуть скидатися на цілковиту маячню. Нещодавно я була на твоєму місці... Якось ти розповіла мені про незвичне місто, яке щоразу з'являлося у твоїх снах.
     - Яке ще місто? Чогось я не пригадую цього. - раптово урвала її Ніка, розгублено похитавши головою.
     Діна кивнула.
     - Все вірно, твої спогади були знищені. Гадаю, вони мали рацію, адже відвідування Пеліону суттєво виснажувало тебе та й додало неабиякого клопоту з тими типами, що бажали заподіяти тобі шкоди.
     Ніка здригнулася, всередині зародилося доволі знайоме відчуття.
     - Ти сказала "Пеліон"? Це слово нагадує мені щось...Воно доволі знайоме. - вона обхопила голову руками та зіщулилася. Безперервний потік думок шугонув їй в голову.
     - І не дивно. Оті твої жахіття були побічним ефектом, тобто перекрученими спогадами про Пеліон. - Діна поправила каштанове волосся і роззирнулася. Її погляд швиденько пробігся по парку. Вона явно на когось чекала.
     Ніка заціпеніла на місці, намагаючись привести до ладу свої думки.
     - Але звідки тобі все це відомо? - вона не зводила прискіпливого погляду зі стурбованого обличчя своєї подруги.
     - Ти доволі часто розповідала мені про свої сни. А ще одного разу до мене прийшов Борис Кірон і попросив більше ніколи не згадувати про Пеліон. Він сказав, що це становить загрозу для твого життя. Я звичайно погодилася, адже розуміла, що Борис мав намір тебе захистити.
     - До чого ж тут Борис Кірон? Яке він має відношення до моїх снів?
     - Й гадки не маю. - стиснула плечима Діна. - Ще ти згадувала про Джеліоса. - обережно мовила вона, спостерігаючи за реакцією Ніки, що зіщулилася і затамувала подих.
     - Джеліоса?
     - Так. Він був твоїм другом.
     - Джел... - приглушено пробурмотіла Ніка, приховавши рукою змокрілі очі. - Пробач, я не можу згадати. Чому ж ти розповіла мені тільки тепер? Чому ти взагалі мені це розповіла?
     - Вчорашній випадок, змусив мене вчинити саме так.
     - Ти хочеш сказати, що той дивак... - Ніка вмовкала і застигла з роззявленим ротом. До них наближався темноволосий юнак, якого вони зустріли вчора у парку.
     - Знаю це прозвучить дуже дивно, адже ти навіть не здогадуєшся хто я насправді. - він говорив дуже тихо, наче його голосом був шепіт вітру. - Нам потрібна твоя допомога. Твій друг у біді.
     - Хто ти? Я знала тебе, так? - Ніка не сподівалася, що її голос прозвучить настільки спокійно.
     - Так, то було, наче в іншому житті. Хоча насправді минуло лише два місяці. Гарна річ. - він вказав на чорний камінець, що висів у неї на шиї.
     - Е-е... - вона не тямила, що сказати, слова немов застрягли у горлі.
     - Це подарунок. - швидко договорив він.
     - З чого ти взяв?
     - Бо я подарував цю річ тобі.
     Діна приглушено зойкнула.
     - Джеліос. - не своїм голосом мовила вона, вчепившись руками за багрову сукню.
     - А ти, здається, найкраща подруга - Діна. Вірно? Ніка чимало розповідала мені про тебе та ще про двох її друзів.
     - Ага. - розгублено затрясла головою Діна. Її обличчя спантеличено витягнулося.
     Ніка шоковано доторкнулася пальцем до каменю, що, здавалося, спалахнув на її шкірі.
     - Джел... - уривки споминів пробивалися до її свідомості.
     Вона побачила себе на кам'яному мосту поряд з ним та падіння у бурхливу річку. Далі за нею гналася шайка жорстоких винищувачів, Борис Кірон намагався завадити їм завершити місію, а потім раптова поява Джеліоса врятувала їх усіх від безрадісного кінця. Блакитний спалах блакитного світла, що вирвався з каменю, пройняв її зір та остаточно переконав у правдивості раптових спогадів. - Я згадала Пеліон та винищувачів... вони хотіли убити мене. - її голос відчутно тремтів.
     - Не переймайся, винищувачі вже в минулому. Тепер у нас виникла інша проблема. Тобі негайно потрібно прибути до Пеліону. Лише ти здатна переконати його. - захекано випалив він.
     - Кого?
     - Ти що зовсім його не пам'ятаєш? - на обличчі Джела з'явився сумнів, він зовсім не очікував почути саме таку відповідь.
     Ніка напружила пам'ять, але крім Джела, більше не змогла пригадати жодного пеліонця.
     - Ні. Про кого йде мова?
     Джеліос обережно поглянув на Діну, а потім щось ретельно обміркував.
     - Давай, спочатку прибудемо до Пеліону, а там сама побачиш.
     - Ви збираєтеся вирушити прямо зараз? - ледь не захлинулася Діна.
     Джел мовчки кивнув.
     - Але як? Я ж відвідувала Пеліон лише уві сні. - запитала Ніка.
     - Ми знайшли інший спосіб, він трохи ризикований, але зрештою дуже дієвий. - загадково мовив він і знову зиркнув на Діну. - Пробач, Діна. Але не цього разу. Колись ми влаштуємо і тобі мандрівку до Пеліону.
     - Розумію. - сумно зітхнула вона. - Ловлю на слові.
     - Як ми збираємося потрапити до Пеліону? - поцікавилася Ніка, схрестивши руки на грудях.
     - Нам знадобиться висота. Думаю, те дерево є цілком підходящим. - Джеліос рішуче вказав на високе дерево з товстим гіллям, яке росло обабіч парку. Він обхопив пальцями чорний камінь, що висів в Ніки на шиї і стиснув його в долоні. - Сподіваюся Зак не помилився. Всі троє підійшли до дерева. На щастя, навколо не виявилося жодної людини, бо всі юрмилися на дитячому майданчику.
     - Лізь якнайвище. - скомандував він.
     - ЩО? - Ніка гадала, що неправильно зрозуміла його слова. Діна округлила очі.
     - Все вірно. Ми підрахували, що перехід для тебе можливий під час вільного падіння. Тобто свою роль тут зіграє сила тяжіння, а камінь теж посприяє твоєму поверненню до нашого світу. А я можу щезнути будь-коли, мені лише варто прокинутися. - хутко пояснив Джеліос під її прискіпливим поглядом. - Тільки не барися.
     Пронизана страхом, Ніка взялася лізти нагору. Джеліос стояв внизу і підбадьорював її словами. Діна тихенько зойкала і примружувала очі.
     Ніка відчувала, як тремтять її коліна, а пульс занадто гучно тарабанив у скронях. Висота вже була достатньою, а гілки - тонкими. Нарешті Джеліос подав знак рукою і Ніка якомога міцніше притиснулася до стовбура, намагаючись злитися з ним в одне ціле.
     - Якщо я переламаю собі ноги ...
     - Не бійся, в разі чого, я спробую тебе спіймати. - посміхнувся Джел, але страху в його блакитних очах лише прибавилося. - Стрибай.
     - Ні... я не можу. Тут занадто високо.
     - Отож бо. Стрибай.
     Зненацька Ніка почула, як під нею тріснула гілка. Вереск, що вирвався з її вуст змішався з пронизливим криком Діни. За якусь мить, вона вже падала вниз, прямісінько на Джеліоса, що стояв з роззявленим ротом. До зіткнення лишалося менше секунди. Перед очима все розпливлося і вона втратила лік часу. Крик Діни все тихшав і тихшав, поки взагалі не розтанув у повній тиші. Думки також щезали, на їхнє місце приходив якийсь порожній холод...
     - Заку, ти впевнений, що з нею все гаразд? - в її свідомість увірвався доволі знайомий голос.
     - Ну, так... здається. Почекай ще трохи. Невдовзі вона прийде до тями.
     - Ти говорив це і минулого разу, коли вона надихалася тих злощасних парфумів. - голос прозвучав вже більш суворо.
     Ніка прокашлялася, коли по її щоці щось легенько ляснуло.
     - Що я казав! - зрадів інший голос.
     Розплющивши очі, вона побачила перед собою худорляве довге обличчя з гострим підборіддям та яскраві білі зуби.
     - Де я? - вона зовсім не очікувала, що її голос виявиться таким слабким - майже беззвучним.
     - Ніка... - Джеліос посунув худорлявого хлопця і нахилився над нею. - Тобі вдалося здійснити перехід. Тепер ти знову в Пеліоні...разом з нами.
     - Джеле, чому ти дозволив цьому статися? Спочатку, ви позбавили мене можливості здійснювати перехід, стерли усі мої спогади, натомість залишивши нічні жахіття, а тепер ти повернувся і благаєш мене комусь допомогти. Що все це означає? - зненацька вона скривила обличчя, побачивши на руці свіжу подряпину.
     - О, не турбуйся. Це ти, мабуть, зачепилася за гілки, коли падала з дерева. Зараз ми все миттєво виправимо. - поспішно вимовив худорлявий хлопець, зиркнувши на біляву дівчину, що раптово підскочила до нього, тримаючи у руці згорток білої тканини та флакончик якоїсь прозорої рідини. Ніка намагалася пригадати, хто були ці двоє, але, на жаль, навіть їхні імена вилетіли з її голови. Джеліос уважно спостерігав, як симпатична білявка вилила прозору рідину на поранену руку Ніки та почала робити перев'язку.
     Ніка відчула різкий біль, наче її руку простромлювали голками, та міцно стиснула губи.
     - Так, ми поквапилися з нашим рішенням - заборонивши тобі перехід. - щиро визнав Джеліос, зазираючи їй в очі. - Мабуть, не варто про те згадувати. Наразі виникла одна справа, в якій твоя участь є невідворотною. Звісно, ми намагалися усе залагодити самостійно, але тільки ти здатна вплинути на нього.
     - Ти знову говориш якісь незрозумілі речі. Кому потрібна моя допомога? Що тут відбувається? - Ніка притисла поранену руку до тіла і підвелася з підлоги.
     Джеліос не відповів, він щось напружено обмірковував. Худорлявий хлопець підсунув до Ніки стілець, на який вона відразу сіла, бо відчувала в голові незначне запаморочення. Сонячне світло вливалося до приміщення через прочинене вікно. Сама кімната була просторою та старою. Потертий килим лежав на облупленій підлозі, біля стін знаходилися шафки з науковим обладнанням, невеличкий пошарпаний диван стояв біля видовженого столу. Проте кімната була чистою та в певній мірі затишною.
     - Що це за місце? - знову озвалася Ніка, вже до худорлявого хлопця.
     - Е-е...тут колись проживали винищувачі, але цей будинок більше їм не потрібен, а нам він ще довго послужить лабораторією. Тим паче, що наша попередня лабораторія знаходиться в аварійному стані, а тут ще й місця набагато більше. А, іще одне, цей будинок схований від цікавих очей пеліонців у лісових хащах. Ось так. - на одному диханні випалив хлопець, оголивши білосніжні зуби.
     - Ти вже якось була тут, щоправда, лише на горищі. Нас тоді викрав Дардон - один з винищувачів, а він посприяв нашій втечі. - зненацька Джеліос вийшов з роздумів.
     - Хто "він"? - не стрималася Ніка. Худорлявий хлопець та білява дівчина переглянулися, а Джеліос безутішно зітхнув. Його блакитні очі наповнилися помітним розчаруванням.
     - Ти так і нічого не пригадала?
     - Джеліосе, я згадала тебе, хіба цього не достатньо?
     - Ти повинна пригадати ще одну людину. Заку, гадаю вже час. - Джеліос звернувся до худорлявого хлопця, який приблизився до Ніки з невеличким прямокутним приладом.
     - Що ви замислили? - перелякано вигукнула вона, намагаючись піднятися зі стільця. Але Джеліос обережно притримав її рукою.
     - Це допоможе тобі пригадати. Звичайно воно не гарантує повне відновлення пам'яті. Але на сімдесят відсотків ми можемо розраховувати. Тобі немає чого боятися. По твоєму тілу пройде електричний струм. Ми гарантуємо цілковиту безпеку. - м'яко проказав він.
     Ніка затамувала подих, коли Зак притулив пристрій до її плеча. За якусь долі секунди, вона відчула, як її тіло судорожно затіпалося. В очах потемніло, наче настала беззоряна ніч. Спогади хвилями ринули до голови. Ніка, ніби знову проживала усі пригоди в Пеліоні. І ось вона побачила те, чого зовсім не очікувала. Його постать, рухи, вираз обличчя були настільки чіткими, що все було, як наяву. Макс стояв посеред руїн і відчайдушно благав її повернутися до свого світу. Його останні слова декілька разів продзвеніли їй у вухах.
     - Він живий. - з неабияким захопленням Ніка розплющила очі, й навіть не помітила, що її обличчя стало мокрим від сліз. - Чому ти раніше мені не сказав?
     - Ти б нізащо в світі не повірила моїм словам, якби не побачила на власні очі.
     - Можливо...
     Вона не могла контролювати свої почуття, усе сталося занадто несподівано. Через декілька хвилин Ніка прийшла до тями та поглянула на біляву дівчину, в якій тепер з легкістю могла впізнати розумницю Кору.
     - Привіт Заку та Коро!
     - О, чудово. Привіт. Це так приємно, коли тебе називають на ім'я. - пролепетав Зак, пробігаючись по кімнаті. Кора аж підстрибнула, на її обличчі з'явилася вдоволена посмішка.
     - А де Даная та Зенон? - Ніка примружилася, згадуючи симпатичного стрункого хлопця з вибіленим волоссям.
     - Скоро ти зустрінешся і з ними. Вони виїхали у справах до Аредону. - напруженим тоном відповів Джеліос. Вираз на його обличчі став дещо скованим, наче він намагався щось приховати.
     - Ніка, я хотів би тебе дещо запитати. Пам'ятаєш той день, коли ми зустрілися на мосту?
     - Так, щось трохи пам'ятаю. Тоді нас оточили винищувачі і ти штовхнув мене у річку. - Ніка здригнулася, цей спогад довго просочувався у її сни і змушував прокидатися посеред ночі.
     - А до того щось пам'ятаєш? Ти пам'ятаєш, що я тобі казав? - Джеліос аж задихався.
     Ніка заперечно похитала головою.
     - Ні. На жаль, ці спогади не відновилися в моїй голові. Це було щось важливе?
     - Та ні... не зважай. - Джеліос роззирнувся по кімнаті, ніби шукаючи якусь річ, а потім знову поглянув в обличчя спантеличеної Ніки. - Тобі терміново потрібно поговорити з Максіоном, тобто з Максом. Лише ти можеш переконати його не робити... Повір, він став для нас справжнім другом, ми не бажаємо, щоб з ним скоїлося щось погане. Але останнім часом його ніби підмінили...
     - Що трапилося? Де він? - занервувала Ніка, міцно вчепившись пальцями за спинку стільця.
     Джеліос поклав руку на її плече та спробував заспокоїти:
     - Не хвилюйся. З ним поки що все гаразд.
     - Що значить "поки що"? Джеле, поясни нарешті, що тут відбувається. - уперто наполягла вона, перемагаючи свій раптовий страх.
     Зак та Кора притихли та непомітно спостерігали за всім з іншого кінця кімнати.
     Джел напружив чоло.
     - Розумієш, тут така справа... Ми точно ще не знаємо з чим зіткнулися. Зенон та Даная виїхали до Аредону зібрати потрібну інформацію. Але ми впевнені, що Максу загрожує небезпека. Словом, він хоче принести себе в жертву.
     Ніка аж підскочила, його слова нагнали на неї повне збентеження.
     - Макс хоче принести себе в жертву? Ви що тут подуріли? - її крик, здавалося, пронизав увесь будинок і просочився у самі стіни. - Я занадто добре його знаю, він досить розумний аби вчинити щось подібне.
     - Ніка, вислухай, він може зробити це проти власної волі. Тобто він не здатен контролювати свої дії. - прохрипів Джел, притулившись до стіни.
     - Він що збожеволів?
     - У тім той річ. Ми таки не визначили, що вплинуло на його мозок. - нарешті озвався Зак, виходячи на центр кімнати. - Тідей Спаркс повідомляв, що бачив, як Максіон розмовляв з якимись двома чужинцями. Напевно, це вони затьмарили йому свідомість.
     - Ви повірили тому диваку Тідею Спарксу? І з чого ви взагалі взяли, що Макс хоче принести себе в жертву. - Ніка зіскочила зі стільця і пробіглася по кімнаті, наче ошпарена.
     - Він сам казав ...
     - Що так і сказав, що хоче себе вбити? - не повірила вона.
     - Не зовсім. Він сказав, що повинен подарувати своє життя певній місії. Що тепер його мета - за всяку ціну щось там віднайти. Його життя і є тією ціною. - Джеліос говорив аж занадто голосно та імпульсивно.
     - Загалом, ми вважаємо, що Максіона завербували, тому тепер він щось шукає. Тільки ми не знаємо, що саме. - швидко пояснив Зак.
     - Що я маю зробити? - глибоко вдихнувши повітря, запитала Ніка. Вона до сих пір не змогла нічого збагнути. Ситуація здавалася занадто складною.
     - Поговори з ним. Переконай відмовитися від того безглуздя. - Джеліос сів на потертий диван і витягнув ноги. На його обличчі закарбувався відвертий сумнів.
     Розділ другий
     Таємне послання
     Ніка Мілевич знову поглянула на відчинене вікно, на підвіконні якого щойно сиділа маленька сіра пташка з видовженим дзьобиком. Але після того, як Ніка необачно здвинулася з місця, пташка змахнула тендітними крильцями і випурхнула на волю. Поява цієї малої живої істоти змусила Ніку відчути раптову тривогу, яка поширювалася по судинах і проймала усе тіло. Вона щільно примружила очі, не маючи сили змагатися з цим надокучливим та гнітючим відчуттям. На цей раз її пригоди у Пеліоні, або у світі снів, як вона звикла називати це місце, розпочалися зовсім не весело, наче над ними нависла безкінечна імла. Її думки ставали безладними.
     Вже понад годину Ніка провела на самоті у цій похмурій старій кімнаті, яку їй виділили турботливий Зак та Кора. Вірогідно, нещодавно тут жив один із винищувачів, можливо, навіть злісна Аврея або кремезний Дардон. Ніка скривилася згадуючи їхні обличчя та той жах, який вони наводили на неї. Хоча вона таки не спромоглася визначити напевне, хто ж насправді мешкав у цій кімнаті, адже речей, які належали попередньому власнику, було зовсім мало. Невелике ліжко, на якому вона сиділа, було акуратно застелене коричневою ковдрою, декілька старих книжок стояло на широкій дерев'яній полиці біля вікна, шафа у кутку була порожньою, а на столі знаходилося всього декілька дрібних речей. Приміщення було чистим та провітреним, не залишилося навіть жодного запаху від колишнього мешканця.
     Ніка малопомітно здригнулася, коли відчинилися двері і в кімнаті з'явився Джеліос з великою тарілкою у руках. Його вираз обличчя був дещо скованим, але коли їхні погляди зустрілися, він усміхнувся привітливою, проте трохи втомленою посмішкою. Ніка також посміхнулася, але її посмішка видалась не досить переконливою. Джеліос відразу це помітив.
     - Ніка, тобі потрібен відпочинок, досить виснажувати себе гнітючими роздумами. - наполегливо промовив він, оглядаючи її напружене обличчя.
     - Від тебе не можливо щось приховати.
     Ніка поглянула на тарілку у його руках, на якій були купкою складені бутерброди та пиріжки.
     - О, це тобі. Думав, ти захочеш перекусити. - Джеліос поклав тарілку на ліжко і Ніка відразу взяла один пиріжок.
     - Спасибі. Я справді зголодніла. Смачно. - пробубоніла вона, пережовуючи пиріжок.
     - Це Кора приготувала спеціально для тебе і навіть Закові заборонила куштувати, аби він не з'їв усе. Інколи у ньому прокидається просто неймовірний апетит. Зараз вони вдосконалюють якийсь новий винахід, а Зенон та Даная повинні вже приїхати з Аредону. Я впевнений Даная буде надзвичайно рада побачити тебе, вона дуже сумувала за тобою. А Зенон...
     - Не думаю, що Зенон Рейнол зрадіє моєму поверненню. - зненацька урвала його Ніка, перевівши погляд собі на руки. - Все-таки він вбачав у мені потенційну загрозу для вас усіх, особливо для тебе.
     - Ніка, ти пам'ятаєш вашу останню зустріч? Він кардинально змінив до тебе своє ставлення. Більше того, це була і його ініціатива повернути тебе до нашого світу. - Джеліос зітхнув, і усівся на крісло, що стояло біля столу.
     - Але це ще нічого не означає. - її голос прозвучав аж занадто голосно.
     - Гаразд, давай не будемо сперечатися. Потім ти сама все зрозумієш. Зараз ти повинна відпочити та набратися сил.
     - Джел...
     - Що?
     - Я залишусь тут? А як же мої батьки? Моє зникнення може суттєво перелякати їх.
     Вона справді не знала, як виплутатися з цієї халепи.
     Джел знову посміхнувся, в його очах спалахнув вогник.
     - Не хвилюйся. Ми вже все владнали. Згідно з нашим планом ти декілька днів поживеш у Діни. Зак змайстрував імітатор твого голосу. Коли знадобиться, Діна зможе його використати і відповісти їм на всі запитання. Нам просто пощастило, що ти маєш таку подружку.
     - І скільки часу це буде тривати? Після того, як ми владнаємо все з Максом, чи зможу я повертатися до Пеліону? Чи ви знову перекриєте мені перехід та зітрете мою пам'ять? - її голос помітно тремтів, адже Ніка не хотіла, щоб історія повторилося.
     Джеліос нахмурився, здавалося, він зовсім не очікував цього запитання.
     - Я не знаю. - ледь чутно видихнув він і вийшов з кімнати.
     Ніка знову опинилася на самоті, згорнувшись клубочком, вона заплющила очі і спробувала відігнати від себе всі похмурі думки...
     Її розбудив дзвінкий голос Данаї. Піднявши голову, Ніка побачила перед собою усміхнене обличчя і золотаві кучері. Даная Лутор зовсім не змінилася, її погляд виражав неприховану радість.
     - Привіт. - хрипло сказала Ніка.
     Даная радісно пискнула і накинулася на Ніку з обіймами.
     - Ніка, ти повернулася! Яке це щастя! Ми обов'язково надолужимо втрачений час. О, я скільки всього повинна тобі сказати.
     - Данає, ти задушиш дівчину. - біля дверей пролунав низький приємний голос. Ніка припинила всі спроби звільнитися від рук своєї радісної подруги. Цей голос змусив її завмерти. Даная зніяковіло посміхнулася і відійшла до вікна. Зенон Рейнол стояв у дверному отворі, його довге вибілене волосся було зібране у хвіст. Він був одягнутий у чорні штани, високі шкіряні чоботи та сіру футболку.
     - Привіт, Ніка. - довгий погляд попелястих очей, здавалося, пронизував її наскрізь. Але тепер він випромінював доброзичливість і розуміння, у ньому не було жодного натяку на обережність чи недовіру. - Ти знову в Пеліоні. Мені справді прикро, що це сталося за таких обставин. Ніка випросталась і сіла на краю ліжка, її горло пересохло, тому вона не змогла вимовити ні слова. Даная розправила бірюзову сукню і взяла бутерброд з тарілки, яку приніс Джеліос.
     - Гаразд, дівчата. Ми чекатимемо на вас у лабораторній залі, тільки не затримуйтеся. - Зенон вийшов з кімнати і причинив за собою двері. Ще декілька секунд Ніка слухала як затихають його кроки.
     - Ой, я так втомилася з дороги, що ледве на ногах тримаюся. - зізналася Даная, дожовуючи бутерброд.
     У кімнаті їх зібралося шестеро. На небі вже почали з'являтися перші зірки. Зак та Кора сиділи за лабораторним столом, Ніка, Джеліос та Даная примостилися на старому дивані, а Зенон стояв біля прочиненого вікна. Атмосфера була напруженою. Велика люстра яскраво освічувала їхні безутішні вирази облич.
     - Ситуація, що склалася вимагає негайних дій. Завтра ми повинні зустрітися з двома торговцями. Ми отримали інформацію, що Максіон мав з ними справу. Можливо, ці двоє зможуть назвати місце його перебування. - Зенон говорив без надлишкових емоцій, наче виголошував офіційну промову.
     - Що? Макс зник? - не втрималася Ніка, її, ніби пройняв електричний струм. - Де він?
     - Ми ще не знаємо. Можливо, завтра ми зможемо це вияснити. - Зенон пройшовся по кімнаті і зупинився біля лабораторного столу.
     Ніка не могла стримувати своїх емоцій, які вихором носилися у її свідомості. Щось могло загрожувати Максу? Невже якась велика небезпека нависла над тією людиною, що колись врятувала їй життя? Вона просто не могла цього допустити.
     - Навіщо ви їздили до Аредону? - Ніка помітила, що її питання прозвучало занадто вимогливо.
     Зенон та Джеліос переглянулися.
     - Ми просто дещо перевіряли. - досить загадково мовив він.
     - І що ж ви перевіряли? - наполегливо продовжувала вона.
     Запала тривала мовчанка. І ось нарешті Зенон Рейнол сказав впівголоса:
     - Ми перевіряли, чи пов'язаний Максіон з винищувачами. Все-таки він складав їм присягу.
     Ніку це повністю приголомшило.
     - Ви хочете сказати, що Макс став винищувачем? Тобто тепер він прагне мене вбити?
     Даная і Кора голосно зойкнули.
     Зенон заперечно похитав головою.
     - На щастя, наше припущення себе не виправдало. Ми майже впевнені, що це не пов'язано з винищувачами, адже вони живуть іншими життями і навіть не згадують про той час, коли намагалися заподіяти зло таким, як ти.
     - Але ви не впевнені на сто відсотків.
     - Ніка, Максіон не може бути винищувачем, він занадто тебе оберігав, йому навіть на думку не спаде завдати тобі якоїсь шкоди. - втрутився Джеліос.
     Ніка полегшено зітхнула. Макс був справді дуже хорошою людиною, яку вона знала з раннього дитинства, тому і не міг стати на шлях винищувача. Зрештою самих винищувачів вже не існувало і це стало вагомою причиною не вірити цьому безглуздому припущенню.
     Ранок настав напрочуд швидко. Всі шестеро поснідали у старенькій їдальні, що знаходилася на першому поверсі. Зак та Кора відразу почали возитися у лабораторній залі. А Зенон, Даная, Ніка та Джеліос вирушили до Трояндової площі, де сподівалися застати торговців, з якими спілкувався Макс.
     Ніка не переставала дивуватися незрівнянній та витонченій красі цього міста. Пори року у їхніх світах не співпадали, тому зараз тут панувала рання весна. Саме в цей період Пеліон нагадував чарівне місто з доброї казки. Сонячне сяйво відбивалося від золотавих покрівель і створювало неймовірне видовище, вузькі вулички були наповнені солодким ароматом квітучих дерев, неймовірний спів пташок гармонійно доповнював всю цю феєрію. Це місто безсумнівно мало свою душу, воно було живим і дарувало своїм жителям відчуття безмежного щастя. Ніка була впевнена, що кожен пеліонець обожнював своє прекрасне місто і був ладен віддати за нього життя.
     Вони крокували по золотавій бруківці повз невеличкі двохповерхові будинки, підвіконня яких були усіяні всілякими барвистими квітками у глиняних горщечках.
     - Напевно, засновник цього міста був великою людиною. Створити таку красу... здається, його звали Кадем Пел. - у повному захваті виголосила Ніка, дивлячись на білосніжне квітуче дерево.
     - Так, але достеменно ніхто не знає, чи він реальна історична особа. Існують лише давні легенди, які записані у наших книжках з історії. - відказав Джеліос Кіферон, мружачись від яскравого сяйва.
     Даная підскочила та нахмурила обличчя.
     - Але я вважаю, що Кадем Пел все-таки існував насправді. Він був високий з довгим кудрявим чорним волоссям та дуже міцним. А ще в нього був швидкий білий кінь, якого звали Нестримний.
     На освітленому обличчі Зенона з'явилася широка посмішка.
     - Так, твоя бурхлива уява працює добре.
     - Взагалі-то цю інформацію я знайшла в книжках і моя уява тут зовсім ні до чого. - образилася Даная, проводячи пальцями по своєму золотистому волоссю.
     Нарешті вони наблизилися до Трояндової площі. Декілька пеліонців сонно сиділи біля чудернацького фонтану і слухали як дзюркотить вода. Трояндові кущі, які росли зі всіх сторін квадратної площі, тільки почали розпускатися. Ніка поглянула на золотисту кулю, що знаходилася на верхівці колони сонця. Це було дійсно щось вражаюче. Та куля була, наче охоплена вогнем, що ніколи не згасає, і дійсно нагадувала небесне світило.
     - Красиво, чи не так? - Джеліос поглянув на витягнуте обличчя Ніки, яка наче втратила дар мови. - Але за цією красою криється підступна небезпека. Пам'ятаєш, я розповідав, що в день весняного рівнодення колона спалахує потужним сяйвом, яке здатне повністю осліпити людину?
     Ніка лише кивнула.
     - І цей день настане рівно через два тижні. - похмуро додав він.
     - Так, в цей час пеліонці не висовуються з домівок, особливо опівдні, хоча були деякі сміливці, які намагалися випробувати долю. На жаль, для них все скінчилося трагічно. - втрутився Зенон, пильно оглядаючи всіх людей, які були на площі.
     - І що з ними сталося? - Ніка відчула, як її тіло пронизав раптовий холод. Невже чарівний Пеліон міг бути небезпечним для своїх жителів?
     - Наскільки мені відомо, вони відразу втратили зір.
     - Вони залишилися жити у Пеліоні? - щось змусило її відчути настороженість до цього міста.
     - Ні, майже всі померли через певний час. Тепер лише безумець може вийти на вулицю в день весняного рівнодення. - Зенон замислився на якусь мить.
     - Досить уже цих страшилок. Ти добряче її налякав. - невдоволено буркнув Джеліос.
     Зенон скоса на нього зиркнув.
     - Взагалі це ти почав розмову про цю колону.
     - Хлопці, та годі вам! Зі мною все гаразд. О, скриня бажань! Минулого разу я вкинула туди своє бажання і, як не дивно, це подіяло... - Ніка спробувала швидко змінити тему, аби поліпшити ситуацію.
     - Так, ця скриня має якісь магічні властивості, і я лише нещодавно у це повірив, коли здійснилися два мої найзаповітніші бажання. - на обличчі Джела з'явилася млява посмішка, коли його замріяний погляд прикипів до кам'яної скрині, що стояла на п'єдесталі.
     - А що то були за бажання? - в голосі Ніки відчувалася цікавість.
     - Ну, вперше я загадав знову побачити Біона. Я так прагнув, щоб він був живий. Все-таки мене переслідувала провина за його смерть Тоді я добре розумів, що те бажання було абсолютно безумним та нездійсненним. Але через деякий час я переконався в протилежному. Ще я бажав, щоб ти знову повернулася до Пелліону... - Джеліос замовчав і прищулився, наче на нього нахлинули давні спогади.
     - Хто "Матерію" обирає, той біди в житті не знає! Обирайте, і ви не пошкодуєте. Ваше життя стане зручнішим та яскравішим. "Матерія"! - зненацька усі почули знайомий гучний голос. Ніка озирнулася і побачила Тідея Спаркса. Він був одягнений у рожеву сорочку, чорну жилетку і джинси. Його вишневе волосся було аж занадто кошлатим. Побачивши друзів, Тідей схватив свою пошарпану валізку і направився до них.
     - Навіщо так горланити? - здивувалася Даная, дивлячись на його вичищені до блиску черевики.
     - Така в мене робота, я ще тут невеличку пісеньку склав. Хочете заспіваю? "Ма-а-те-е-рія" зробіть свій ви-и-бір...
     - Тідею, досить. - зненацька урвав його Зенон.
     Але Тідей зовсім не помітив його грубості, він безцеремонно витріщився на Ніку.
     - О, Відчайдушна Лисице. Мені сказали, що ти назавжди покинула Пеліон. Але я не вірив цьому, я знав, що ти виконуєш особливу місію. - він аж захлинався від радості. - І ось я, твій напарник, Сміливий Фламінго, разом ми нерозлучна двійка.
     Даная голосно зареготала.
     - Що ти таке верзеш? До чого тут якась лисиця та фламінго?
     Тідей нахмурив брови і відповів з цілком серйозним виразом на обличчі.
     - Це наші секретні імена.
     - Тідею, не клей дурня. - Зенон холодно поглянув йому у вічі. - Ми прийшли сюди у справі. Де ті торговці, про яких ти розповідав? Нам потрібно з ними поговорити.
     - Вони там за площею. Чесно кажучи, ті типи мені не подобаються. Коли я запропонував їм безкоштовне запрошення на ярмарок, який влаштовує "Матерія", то вони назвали мене обідранцем та ще кількома гидкими словами. Після того прикрого інциденту я вияснив у знайомого колеги, що ті двоє - примітивні контрабандисти з Аредону, які розповсюджують нелегальний антикваріат. А ще посміли образити такого чесного і вмілого працівника престижної корпорації "Матерія". Та вони й мого пальця не варті.
     - Гаразд, заспокойся. Спасибі, ти нам дуже допоміг. - якомога м'якше мовив Джеліос і поплескав розпашілого Тідея по плечу.
     - От і добре. Звертайтеся, якщо знову вам знадоблюся.
     - Неодмінно.
     Коли вони завернули за ріг, Ніка придивилася до двох чоловіків середнього віку. Один з них був трохи вищий на зріст, його світле волосся було акуратно розчесаним і прилизаним до потилиці, інший мав кругле обличчя, яке трохи прикривала чорна шляпа, у його руках знаходилася невелика картонна коробка. Зенон ішов першим, інші слідували за ним. На обличчі світловолосого чоловіка з'явилася удавана вузька посмішка.
     - Чим можемо служити? - аж занадто лестивим голосом запитав він.
     - Нещодавно ви розмовляли з одним хлопцем на ім'я Максіон. - з незворушним обличчям проказав Зенон.
     - Хм... Можливо... Треба згадати.
     - Скільки? - твердо відрізав Зенон, засунувши руку до кишені штанів.
     Даная обурливо скривила обличчя.
     - Ти збираєшся їм заплатити? Не смій! Та поглянь на них. Вони лише прагнуть витягти з нас гроші. Звідки ми можемо знати, що вони скажуть правду?
     - Він розпитував про одну річ. - не звертаючи уваги на істерику Данаї, сказав торговець. Його зеленуваті очі прищулилися. - Схоже, вона була йому дуже потрібна.
     - Що саме він шукав? - втрутився Джеліос.
     - Ми ще не домовилися. - крізь зуби проказав торговець.
     Зенон швидко витягнув з кишені кілька купюр і протягнув їх чоловіку. Даная аж рота роззявила.
     - Гадаю, що вже домовилися.
     - Він шукав статуетку у вигляді людини. Але ми не маємо такого товару. - торговець розвів руками.
     - Статуетку? - Зенон завмер у повному заціпенінні.
     Ніка також затамувала подих, адже вона добре пам'ятала, що Аврея також шукала статуетку, яка могла відкрити їй вільний перехід. Можливо, це був лише збіг. Але Джеліос теж помітно занервував. Лише Даная не могла зрозуміти реакцію своїх друзів. Вона здивовано поглядала спочатку на Зенона, а потім на Ніку та Джела.
     - А ще він залишив нам свій номер телефону, на той випадок, якщо ми довідаємося щось про ту річ.
     Зенон замислився, а потім знову дістав декілька купюр і віддав їх здивованому торговцю.
     - Зараз ви подзвоните Максіону і скажете, що знайшли статуетку. І призначте зустріч на Трояндовій площі рівно через півгодини.
     Торговець зробив усе, що звелів йому Зенон Рейнол.
     Максіон Тис прийшов не один, поруч з ним стояла невисока чорноволоса дівчина його ж віку. Ніка відчула, як прискорився її пульс. Щось змушувало її хвилюватися. Якщо Макс шукав статуетку, яка за словами Авреї належала засновнику Пеліону, значить він продовжував місію винищувачів. Ніка зовсім не хотіла вірити цьому, її серце міцно стискалося, а думки наповнювалися гнітючим передчуттям. Але якийсь голос усередині переконував її не робити поспішних висновків.
     Макс зовсім не помітив відчайдушну четвірку, яка спостерігала за ним з іншого кінця площі. Він та його супутниця стояли біля фонтану і зосереджено щось обговорювали. Ніка не змогла контролювати своїх емоцій, тому зірвалася з місця і щодуху метнулася до нього. Вона навіть не прислухалася до розсерджених голосів, які пролунали за її спиною.
     Реакція Макса стала несподіванкою для них обох. Ніка гадала, що він розлютиться, побачивши її у Пеліоні - адже він сам заборонив їй з'являтися у цьому місті. Чи просто залишиться байдужим, і з кам'яним виразом на обличчі кине на неї проймаючий погляд. Але нічого подібного не сталося. Спочатку раптова поява Ніки повністю його приголомшила, а через декілька секунд він міцно обійняв її, на його обличчі виник абсолютний розпач.
     - Що ти тут робиш? Як ти змогла повернутися? Я просив не робити цього. Тут дуже небезпечно. - Максіон також не зміг стримати своїх емоцій, його м'який голос помітно тремтів. Зненацька Ніку хтось відштовхнув від Макса. Це був Зенон Рейнол. Він став між ними з лютим виразом на обличчі та з повною готовністю накинутися на Максіона будь-якої миті.
     - Ні, Зеноне, не треба... Він не бажає мені зла. - Ніка була абсолютно впевнена у своїх словах. Ніщо у світі не могло переконати її більше, чим його безутішний погляд, який був наповнений добротою та розгубленістю водночас. Зенон нерішуче відступив убік, придушуючи вагання. Ніка знову побачила розпачливе обличчя свого друга. Світло-русе волосся вже майже торкалося плечей і трохи спадало на зелені очі.
     - Максе, що відбувається? - вона знову ступила йому на зустріч, відчуваючи, як тремтять коліна. - Ти ж не хочеш мене убити?
     Максіон був повністю збитий з пантелику.
     - Що? Як тобі взагалі могло спасти таке на думку? - образився він.
     - Пробач, останні події ввели нас в оману. Ми вирішили, що ти став винищувачем. Скажи, що це не так! - Ніка кинулася йому в обійми та навіть не помітила, як змокріли її очі.
     - Ні, звичайно ні.
     Джеліос підійшов ближче та скоса зиркнув на спохмурнілого Максіона.
     - Тоді поясни, що сталося! Куди ти зник? Ми нічого не розуміємо. - наполегливо промовив він, відтягуючи Ніку за руку. З великим зусиллям вона відпустила Максіона з обіймів та завмерла, не відводячи від нього враженого погляду.
     - Два тижні тому я отримав анонімне повідомлення. Воно було написано досить загадково. Я зрозумів лише його частину. Там сказано, що Пеліон буде знищений і лише дві статуетки Кадема Пелла зможуть запобігти цьому. Саме тому я прийшов сюди.
     - І ти справді гадаєш, що ми повіримо цій маячні? - на обличчі Джеліоса закарбувався відвертий сумнів.
     - Він каже правду. Пеліону загрожує небезпека. - озвалася симпатична темноволоса дівчина. Всі відразу поглянули на неї.
     - Це - Латея, вона добре знається на історії Пеліону.
     - Винищувачі також шукали ті статуетки, це могла бути їхніх рук справа. Можливо, вони використовують тебе. - Зенон завмер, наче кам'яна статуя. Здавалося, його ніщо не могло переконати у правдивості слів Макса.
     - Винищувачів вже немає. А ми - остання надія Пеліону. Тепер все залежить від нас.
     - Максе, я допоможу тобі . - Ніка стиснула його руку у своїй долоні.
     - Ні, про це не може бути й мови. Я ніколи не стану ризикувати твоїм життям. - він злякано округлив очі, наче з її вуст прозвучали якісь жахливі та неприпустимі слова.
     - Це мій вибір. - Ніка здригнулася - всередині, ніби щось обірвалося. Невже вони знову не прислухаються до її думки? Раптова злість пронизала її наскрізь.
     Джеліос відреагував бурхливо:
     - Ніка, краще послухай його. Ти не знаєш з чим маєш справу.
     - Досить вирішувати все за мене. Ви повернули мене сюди, щоб я допомогла Максу. Я саме цим і займаюсь. - її голос пролунав досить грубо. І вона щиро про це жалкувала.
     - ЩО? Ви навмисне повернули її сюди? Що ви накоїли! Скоро від Пеліону залишаться одні руїни. - аж занадто голосно та імпульсивно вигукнув Максіон.
     Якийсь старий перехожий глянув на них, як на божевільних, і пробурчав собі щось під ніс.
     - Нам потрібно розібратися у всьому. Тільки не тут, ми привертаємо занадто багато уваги. Ти приніс послання? - з недовірою запитав Зенон, склавши руки докупи.
     - Так.
     - Тоді, ходімо до лабораторії. Там ми спробуємо все вияснити.
     - Гаразд, але Латея піде з нами.
     - Ти впевнений? - Зенон явно не довіряв тій дівчині.
     - Абсолютно. - щиро відповів він.
     Розділ третій
     Знахідка
     Вони знову зібралися у лабораторній залі. Максіон дістав з кишені шматок старого пожовклого паперу - всі завмерли в очікуванні. Здавалося, від цього папірця залежала їхня доля.
     Його голос звучав досить чітко:
     Давнє місто, що пройшло крізь час
     Загине під руїнами в той раз,
     Коли велике світло спалахне -
     у далечінь воно всіх віднесе.
     Хто фігурки дві з'єднає -
     той про мешканців подбає
     Давно засновник їх створив
     Але у часі загубив.
     Ворогів ви стережіться
     Та в пітьмі не загубіться.
     Запала тривала мовчанка, яку порушувало неголосне шурхотіння біля лабораторного столу - то працював новий прилад Зака та Кори. Ніка сиділа на дивані поруч з розгубленим Джелом, вона ніяк не могла сприйняти почуте. Зенон почав крокувати навколо лабораторного столу, його кроки відлунювалися по всій кімнаті. Латея напружено стояла біля вікна, явно очікуючи якихось слів.
     - У посланні не згадується назви міста. Чому ви вирішили що мова йде про Пеліон? - раптове запитання Ніки здалося Максу недоречним.
     - У мене немає жодних сумнівів, що послання стосується Пеліону. Зрозумійте, врешті-решт, воно не випадково опинилося саме в моїх руках. Я повинен врятувати це місто. Тепер це мій обов'язок.
     - Ми все одно ризикуємо. - не погодився з ним Зенон. - Послання може бути фальшивкою. Хтось дуже прагне знайти ті дві статуетки, що відкривають перехід.
     Джеліос у задумі піднявся з дивану.
     - Але кому вони знадобилися? Хто ще міг знати про статуетки, крім винищувачів?
     Зенон лише стиснув плечима.
     - Нам слід це з'ясувати.
     Максіон Тис невдоволено скривився. Він втрачав терпіння з кожною секундою.
     - Та годі вам! Можливо, хтось просто хоче врятувати Пеліон. Комусь не байдужа доля цього міста.
     Латея також помітно нервувала, вона гучно тарабанила пальцями по підвіконню.
     - Удавніх історіях сказано, що раз на п'ятсот років Пеліон опиняється на межі свого існування.
     - Так, я теж читала цю легенду. - аж занадто гучно вигукнула Даная Лутор.
     Зенон був вкрай напружений.
     - Припустимо, те що ви кажете є правдою. Що далі? Ми не зможемо знайти ті статуетки.
     - А якщо зможемо? - втрутився Джеліос. - Ми знаємо, що Ніка сховала одну статуетку десь у Пеліоні.
     - Але я вже казала, що нічого не пам'ятаю. - Ніка міцно зціпила руки докупи, намагаючись згадати бодай щось корисне.
     - Ми щось вигадаємо. - заспокоїв їх Зенон. Саме в ту мить дивний прилад Зака та Кори почав іскритися.
     - В мене все під контролем! - не досить переконливо вигукнув Зак. - Зараз усе владнаю...
     Але всім довелося покинуту залу, бо прилад вже не тільки іскрився, але й випускав смердючий дим, який виїдав очі.
     Макс та Латея залишилися на ночівлю у будинку. Ніка сиділа у своїй кімнаті, на її долоні лежав чорний круглий камінець. За вікном уже почало сутеніти. Вона вдивилася у блакитний перелив, який то зникав, то знову з'являвся. Раптовий стукіт у двері змусив її погляд відірватися від цього дивовижного каменю. Джеліос захекано влетів до кімнати, його добродушне обличчя сяяло тріумфом.
     - Ми знаємо, як повернути тобі пам'ять. - його голос був наповнений радісними нотками.
     - Знову електричний струм? - Ніка огидливо перекосила обличчя, згадуючи як по її тілу проходив електричний розряд. Джеліос заперечно похитав головою.
     - Ні, боюся електричний струм нам не допоможе. Цього разу ми використаємо гіпноз - дієвий і безболісний спосіб.
     - О, ні. Ви хочете зробити з мене зомбі? Я ніколи цього не допущу. - вона зірвалася на крик. Всередині все похололо.
     Джеліос спробував поліпшити ситуацію.
     - Я запевняю, що це абсолютно безпечно. Не бійся. Ходімо. Зак не допустить жодної помилки.
     Ніка важко зітхнула - у неї не лишилося вибору. Зрештою, вона також прагнула пригадати все, її спогади могли скерувати їх на вірний шлях. У лабораторії вже майже зник неприємний запах диму. Зак привітав її легким кивком голови та вказав на старе дерев'яне крісло. Його вигляд був досить напружений, а в очах таїлося ледь помітне хвилювання. Без жодних питань Ніка сіла на вказане місце.
     - Зосередься на статуетці. Уяви, що ти знову опинилася в тому місці і в той час. Розслабся...дихай вільно... - Зак розбризкав їй в обличчя якусь речовину. Вона відчула знайомий солодкуватий запах і скривилася з неприхованим жахом.
     - Це ж... - Ніка хотіла викрикнути "мандаринові парфуми, які викликають галюцинації", але її язик заплівся у роті, тому з горла вирвався якийсь незрозумілий писклявий звук.
     - Не хвилюйся. Я дещо змінив їхній вміст. Головне думай про ті події, відтвори їх у своїй пам'яті. - його рівний голос спотворився і розтанув у гнітючій тиші. Ніка дивилася на велику люстру, поки її світло не закрутилося спіраллю і повністю не погасло. Жахливий холод огорнув усе її заціпеніле тіло, незрозумілі приглушені звуки долинали здалека. Маленькі яскраві вогники почали з'являтися у темряві, Ніка відразу зрозуміла, що то були зірки. Вона лежала на холодній землі, її рука міцно стискала якусь металеву річ. Страх скував її свідомість - голоси наближалися. Ніка стрімко піднялася з землі та метнулася вперед, прямісінько в обійми ночі. Несподівано вона наткнулася на невисоку постать.
     - Віддай мені цю річ. Я сховаю її в належному місці. Вона відчувала, як її серце шалено вистрибувало з грудей та зрадливо тремтіли коліна.
     - Ні!
     - Повір, я не бажаю тобі зла. Я ніколи не був з ними заодно. Я хочу допомогти. Віддай статуетку, Аврея не повинна заволодіти нею. Будь ласка. Поки не пізно... - його тихий голос був наповнений хвилюванням та відчаєм. У пожухлім світлі місяця, вона змогла розгледіти руде волосся та втомлене бліде обличчя. Ніка мимоволі протягнула йому статуетку. Пальці самі розімкнулися, звільнивши зі свого полону ту дорогоцінну річ.
     - Спасибі, що довіряєш мені. З тобою все буде добре. Він допоможе тобі. - Левен схопив статуетку та зник у темряві.
     Її дихання було занадто глибоким, в голові все перемішалося. Через мить Ніка побачила перед собою яскраву люстру та стривожене обличчя Зака.
     - Левен. - майже беззвучно видихнула вона та заплющила очі.
     - Ніка, - знайомий шепіт увірвався до її свідомості. - Ти змогла...ти впоралася.
     - Джел?
     - Так, це я.
     - Там був Левен. Він забрав статуетку... він прагнув вберегти її від Авреї. - розплющивши очі, вона побачила перед собою усміхнене та водночас схвильоване обличчя.
     Зак замислено впав у крісло та схрестив руки на грудях.
     - Виходить, що Левен сховав статуетку десь у цьому будинку. Нам потрібно її знайти. Займемося цим завтра. Сьогодні я дуже втомився. Обговоримо цю новину за сніданком.
     Вранці Ніку розбудив дзвінкий сміх, який, здавалося, проникав крізь стіни та розносився по всіх кімнатах. Вона хутенько зіскочила з ліжка, та прислухаючись до глухих ударів об стіну, визирнула з-за двері. В коридорі Даная Лутор метала навсібіч порцелянові десертні тарілки, з її вуст виринав веселий сміх, коли вони вдарялися об стіну та не розбивалися.
     - Що ти тут виробляєш? - Ніка помітила, що її голос прозвучав аж занадто здивовано.
     - Я випадково випустила з рук тарілку, а вона залишилася цілою. Це так незвично. Тепер ось перевіряю...
     Зненацька в коридорі появився Джеліос, його погляд застиг на розкиданих по підлозі тарілках.
     - Що сталося? Данає, Кора попросила тебе принести десертні тарілки, а не жбурляти їх об стіну. О, Ніко, доброго ранку! - він почав швиденько збирати тарілки, а Даная взялася знову підкидати їх вгору. Очевидно, це заняття прийшлося їй до вподоби.
     - Припини робити цей безлад. Ці тарілки неможливо розбити. - Джеліос відібрав у неї решту тарілок і чкурнув до їдальні. Даная невдоволено пирхнула та почовгала за ним. Ніка також спустилася до їдальні. За великим круглим столом, вкритим білосніжною скатертиною уже вмостилися Зак, Максіон та Зенон. Джеліос допомагав Корі розставляти тарілки. Латеї в приміщенні не було. Даная весело підскочила до столу та накинулася на Зенона.
     - А де ж моя нова подружка Латті? - солодким голосом прощебетала вона, оглядаючись навколо. Нахмуривши брови, Зенон обережно звільнився від її рук. Він явно не довіряв їхній новій знайомій.
     - О, Латея допомагає мені на кухні. Це так мило з її боку. - вигукнула Кора, граційно кружляючи навколо столу.
     - Коли це ви встигли потоваришувати? - на блідому обличчі Зенона Рейнола з'явилася неприхована підозра. Його губи витяглися тонкою лінією, а сірі очі звузилися до щілин. - Ми не можемо їй довіряти.
     - Але ж... - Даная зненацька розгубилася.
     - Ми не маємо підстав, щоб їй не довіряти. Вона хоче допомогти. - не погодився з ним Максіон Тис.
     - Ми нічого про неї не знаємо.
     - Я знаю достатньо. Вона - хороша людина.
     Ніка знала, що Зенон завжди ставиться насторожено до новачків у їхній компанії. Вона навіть співчувала Латеї, адже не так давно сама була на її місці. Ніка добре пам'ятала той час, коли Зенон вважав її загрозою. Той колючий холод, який ринув з його очей, пронизував її наскрізь. Отже, Ніка була на стороні темноволосої дівчини. Ще трохи посперечавшись усі вмовкли, коли до їдальні ввійшла Латея з металевою тацею у руках. Даная посміхнулася і привіталася з нею. Ніка допомогла їй розставити на столі тарілки з салатами. За сніданком напружена атмосфера дещо розрядилася. Зенон також пом'якшав, тепер він уже не зиркав на Латею таким дошкульним поглядом.
     Зак запропонував усім спробувати новий напій за його власним рецептом. Ніка піднесла склянку з темно-синьою рідиною до рота та зробила ковток. Спочатку смак виявився дещо солодкуватим, а потім язик почав жахливо пекти. Відчуваючи нестерпний вогонь у горлі, вона скривилася і почала швидко напихати до рота холодне полуничне желе. Піднявши почервонілі очі, побачила, що Даная ледь не впала зі стільця. Махаючи руками навсібіч, вона жадібно хапала ротом повітря. Джеліос почервонів, на його скронях виступили вени. Здавалося, що його душать чиїсь невидимі руки. З іншими сталося подібне, лише Зак не корчився і не запихав нічого до рота, він просто перелякано оглядав своїх друзів.
     - Що воно таке? - задихаючись прохрипіла Ніка.
     - Ой, я забув попередити, що воно трохи гостре. Тому я і назвав його "Вогняний вибух". Спочатку треба було покласти до рота трохи льоду. Вибачте, що випустив цю дрібницю. - він вказав тремтячим пальцем на тарілочку з льодом, за яку тепер йшла справжня боротьба.
     - Ти мало нас не повбивав. - суворо загудів Зенон, коли вже всі отримали по кубику льоду. Ніка відчула значне полегшення і відкинулася на спинку стільця. Зак ще декілька хвилин вибачався, а потім всі знову вернулися до їжі. Кора спекла на десерт смачний вишневий пиріг, яким всі залюбки ласували.
     - Вчора ми спромоглися дещо дізнатися. - почав розмову Джеліос, споглядаючи, як всі насолоджувалися пирогом. - Під гіпнозом Ніка згадала події, які стосуються статуетки Кадема Пелла.
     - Що? - Максіон ледь не вдавився. - Ви знаєте де статуетка?
     Джеліос заперечно похитав головою. Дівчата розчаровано зітхнули.
     - Ми довідалися, що Ніка передала статуетку Левену. Він був науковцем. Ми цілком впевнені, що Аврея не володіла статуеткою. Отже, Левен сховав статуетку від усіх винищувачів. Навряд чи у нього були спільники.
     - Нам залишається лише знайти її. Простіше простого. - з іронією проказав Зенон. - Хоча, статуетка може бути десь у цьому будинку. - його обличчя набуло серйозного виразу.
     - Максіон жив тут деякий час... - Джеліос вибагливо подивився на Максіона, шукаючи у його очах підтримки.
     - Так, жив... І що? - здивовано пробурмотів він. - Якщо Левен хотів щось приховати, то він зробив це дуже вміло. Все-таки він був розумніший від нас усіх. Той рудий хлопець завжди здавався мені потаємним. Але тоді, я не надав цьому ніякого значення.
     - Нам варто обшукати будинок. - заявила Ніка і всі відразу погодилися.
     - Тоді Зак та Кора оглядають перший поверх, Максіон та Латея другий, Джел та Ніка піднімуться на горище, ну, а Даная зі мною спуститься до підвалу. - рівним голосом скомандував Зенон і встав зі столу.
     - Що? - аж занадто голосно зойкнула Даная, округливши очі. - Я не хочу йти до підвалу, там темно і вогко, ще там багато бридкого павутиння. - її так сильно затіпало, що здавалося вона гепнеться на підлогу. Але на Зенона це аж ніяк не подіяло.
     - Не переймайся у нас є ліхтарики. А волога та павутиння не стануть для нас загрозою.
     Через декілька хвилин усі розбрелися по будинку. Ніка та Джеліос викарабкалися на горище. Там таки нічого не змінилося. Ніка окинула коротким поглядом великий стелаж з книгами, завалений старим науковим приладдям металевий стіл, всілякий мотлох та розтрощені стільці. Останні змусили її посміхнутися. Ніка згадала як незграбно впала зі стільця, а Джеліос впіймав її. Очевидно він подумав про те саме, бо його рот витягнувся у широкій посмішці.
     - Щось мені не віриться, що він міг сховати статуетку серед цього мотлоху. - Ніка помітила, що її голос прозвучав якось неприродньо.
     - Можливо, саме тут винищувачі не стали б її шукати.
     - Він міг її знищити. Це був би найнадійніший спосіб... Тоді ми не зможемо врятувати Пеліон. - Ніка заклякла на місці, тривожне відчуття проникло до її свідомості.
     - Ні, Левен не міг цього зробити. У тому не має сенсу. - не досить переконливо проказав Джеліос, оглядаючи стіни запиленого горища. Ніка зітхнула і також взялася до справи.
     Спочатку вона придивилася до лабораторного столу, але не виявивши нічого суттєвого, взялася розпаковувати коробки зі старими речами. Вона дістала згортки столітнього одягу, невеликі картини з потрощеними дерев'яними рамами, шматки посуду, металеві підсвічники та всілякі дрібні речі. На жаль, статуеток там не виявилося. Джеліос тим часом оглядав стелаж з книгами. Ніка невдоволено пирхнула.
     - Це не можливо.
     - Чому?
     - Тому що це все дурня якась. Навіщо ховати статуетку самого Кадема Пелла у цьому захаращеному будинку? Та ще й прямо під носом Авреї та інших винищувачів. - Ніка підійшла до вікна і відчинила його навстіж. Тепле повітря почало заповнювати приміщення і просвітлювати її розум.
     - Левен знав, що робить. Тим паче, що Аврея йому довіряла. - він прикипів поглядом до вікна.
     - Сподіваюся, ми також знаємо, що робимо. Ця історія здається мені дедалі складнішою.
     Джеліос підійшов до Ніки і пильно заглянув у її широко розплющені очі.
     - Ніка, я хотів би тобі дещо сказати. Це стосується нашої розмови на мосту... Ти так і не пригадала той день? - він видихнув прямісінько їй в обличчя, і поклав руку на її плече, ніби побоюючись, що вона так невчасно розтане у повітрі.
     - Дивно...
     - Що? - в його голосі промайнула надія.
     Проте Ніка зовсім його не слухала, вона дивилася на великий круглий годинник, зроблений з дерева, що висів на облупленій стіні.
     - Чому на тому годиннику, лише одна стрілка?
     Джеліос лише потиснув плечима.
     Кількома кроками Ніка підійшла до чудернацького годинника та почала пильно оглядати його зблизька. Спочатку вона провела двома пальцями по нерівній поверхні з безліччю тріщинками, придивляючись до незрозумілих позначок. Лише одна з них була майже стертою, саме там, де повинна була бути цифра шість.
     - Не думаю, що цей годинник стане нам у нагоді.
     - Час він нам точно не покаже, але в ньому все-таки щось є. - Ніка потягла пальцями стрілку до позначки, яка мала б показувати шосту годину. П'ять секунд вони простояли в повній тиші. А потім щось голосно заскрипіло і бабахнуло так, що аж стіни здригнулися, немов під час землетрусу. Знизу почувся гучний всеохоплюючий вереск Данаї Лутор. Джеліос та Ніка негайно кинулися до підвалу, де всі вже миттєво зібралися. Зак освітив ліхтариком Данаю, яка була вкрита пилюкою та штукатуркою. Зенон, спритно підіймався з підлоги, його обличчя було також забруднене.
     - Я гадала, що почався землетрус. Стіна завібрувала, а потім упала вниз. О, Зеноне... - вона розплакалася і кинулася йому на шию. - Як добре, що тебе не привалило.
     - Не хвилюйся, я вспів відскочити. - заспокоював її Зенон, пригортаючи до себе.
     - Чому стіна відвалилася? - здивувався Максіон.
     - Це через мене, - відверто зізналася Ніка. - Я зрушила стрілку на старому годиннику.
     - Ти що зробила?
     - Погляньте, там щось є. - Зак посвітив у той отвір, який утворила розвалена стіна. Коли пил розвіявся, всі змогли чітко угледіти якесь приміщення. Джеліос хотів рушити першим, але Зенон хутенько його випередив. Ніка також викарабкалася на звалену стіну та пробралася до отвору. Всередині повітря було досить затхлим, тому було важко вдихнути на повні груди. Зенон освітив ліхтариком приміщення, яке тепер скидалося на таємний кабінет. Зак завбачливо приніс дві лампи, що працювали на зарядних батареях.
     Коли яскраве світло освітило всю кімнату, всі вражено зойкнули. Ніка не могла повірити власним очам. На дубовому столі окрім якихось книжок та розкиданих паперів, стояла річ, на яку стільки часу полювали винищувачі. Ніка навіть уявила вираз на обличчі Авреї, якби та дізналася, що статуетка весь цей час ховалася під її ногами - у підвалі. Ця уявна картинка викликала посмішку на її вустах. Інші також сяяли від радості. Нарешті вони досягли свого. Ніка перша взяла статуетку та почала її ретельно оглядати. То була фігурка дівчини у довгій сукні з кількома складками, її волосся звивалося граційними кучерями. Тендітні руки були складені навхрест на грудях, а на обличчі виднілася загадкова посмішка. Уся фігурка була покрита тонким шаром срібла.
     Ніка ще міцніше стиснула статуетку. Не було жодних сумнівів, що саме її вона несла тієї ночі, а потім була змушена віддати Левену.
     Ще десь з півгодини статуетка переходила з рук у руки. Ніка помічала захоплені погляди кожного, хто дивився на неї зблизька. І лише в карих очах Латеї, вона побачила дивний смуток разом з незрозумілим хвилюванням.
     Хоча Ніка не була впевнена, бо її повністю охопила невимовна радість. Це була дійсно їхня маленька перемога.
     - Раніше ця стіна просто відсовувалася, але механізм уже доволі старий, тому на цей раз вона просто відвалилася. - голосно відмітив Зак, оглянувши отвір.
     - Тепер залишилося знайти ще одну статуетку - вдоволено проказав Максіон. Він дістав з кишені складений папірець, і розгорнувши його, почав читати послання. - Давнє місто, що пройшло крізь час, загине під руїнами в той раз, коли велике світло спалахне - у далечінь воно всіх віднесе.
     - Коли велике світло спалахне... - автоматично повторив Зенон і вираз на його обличчі змінився кардинально, наче він проковтнув цілий лимон.
     Джеліос також все зрозумів, лише Ніка губилася в здогадках.
     - ЩО все це означає?
     - Великий спалах світла відбувається лише на весняне рівнодення. - важко дихаючи пояснив їй Джеліос.
     Ніка здивовано роззявила рота. В її думках з\'явилася недавня історія про колону Сонця.
     - У нас залишилося два тижні. - вона висловила вголос свої думки.
     - Що, Пеліону настане кінець через два тижні? - вираз Данаїного обличчя вказував на те, що вона не вірила власним вухам".
     - Якщо послання правдиве, а я в цьому ні краплі не сумніваюся, то так. - підтвердив Максіон. Запала тривала мовчанка. Всі дивилися один в одному в перекошені обличчя. На якусь мить Ніка навіть подумала, що це все просто їй наснилося. Але стривожені погляди її друзів вказували на протилежне.
     - Що будемо робити? - похмуро запитав Зак.
     - Потрібно евакуювати людей в інше місце. - твердо запропонувала Кора, зминаючи пальці.
     - Ніщо не змусить пеліонців покинути місто за власним бажання. Тим паче,вони ніколи не повірять нашим словам. - категорично мовив Джеліос, наче передчуваючи невідворотне лихо. Він протер долонею змокріле чоло.
     - Ми повинні довести цю нелегку справу до кінця. - досить переконливо промовила Латея. - Потрібно врятувати Пеліон та його жителів.
     - Хто за? - вигукнув Максіон.
     Ніка підняла руку.
     - Я з вами.
     Джеліос зробив те саме. До них приєдналися Зак та Кора.
     - На мене також можете розраховувати. - сміливо прощебетала Даная, незважаючи на дошкульний погляд Зенона Рейнола. Всі чекали саме на його вирішальну відповідь.
     - Ну, що ж...зважаючи на обставини, я згоден.
     Ніка полегшено зітхнула, вона аж ніяк не була впевнена, що відповідь Зенона виявиться позитивною.
     Зак проглядав папірці, що були складені на столі.
     - Хм, цікаво. Отже, йому було відомо ... - він потер пальцем видовжене підборіддя.
     - Про що ти? - не стерпів Зенон.
     - Левен знав, що Пеліону загрожує небезпека. Погляньте сюди, це записи та креслення самого Евена Соллорі. Виходить, що Левен виявив їх у цьому таємному кабінеті, про існування якого винищувачі навіть не здогадувалися. Прадід Авреї робив деякі розрахунки, що стосувалися саме знищення Пеліону. Отже, він не лише досліджував перехід.
     - Значить, все правда. Якимось чином Левен зумів передати послання Максіону. Тоді це все пояснює... - холодно проскрипів Зенон. Його голос прозвучав аж занадто проймаюче. Ніка не знала, чому Зенон так зреагував. Він міцно зігнув пальці, намагаючись втамувати свою злість.
     - Евен вирахував, що останнє знищення Пеліону було рівно тисячу років тому. - рішуче продовжив Зак, незважаючи на бурхливу реакцію свого друга.
     - Знищення? - здивовано перепитав Джеліос, вважаючи, що чогось не дочув.
     - Ага. Тут все так і написано. Пеліон був знищений...
     - Старі руїни... - несвідомо пробурмотіла Ніка і зловила на собі вражені погляди присутніх. - Це все, що залишилося від попереднього Пеліону.
     - Уціліла лише Біла Вежа Шепоту. - з неприхованим жахом додала Кора.
     - Ми повинні негайно вирушити до Аредону. - зненацька вигукнув Зак, зминаючи в руці потерту записну книжку.
     - Навіщо?
     - Там знаходиться найстаріша бібліотека. Принаймні, Евен Соллорі планував її відвідати. Можливо, саме в старих архівах ми зможемо дізнатися більше про лихо, що очікує на Пеліон.
     - Гаразд, нам усім не завадить розвіятися та відвідати Аредон. - твердо сказав Зенон, його обличчя було вкрите непроникною маскою. Але в попелистих очах промайнула загадкова іскра. Він явно щось замислив. У цьому Ніка не мала жодного сумніву.
     Розділ четвертий
     Аредон
     - Може, хтось бажає перекусити? - з удаваною ввічливістю пробелькотів Зак, дістаючи з громіздкого рюкзака бутерброд з ковбаскою та сиром, коли вони їхали автобусом до великого міста.
     - Дякую синку, це так ввічливо з твого боку. - радісно промовила старенька жінка, хапаючи з його руки бутерброд.
     - Смачного. - процідив він крізь зуби, видавивши з себе фальшиву посмішку. Зак все ще був не задоволений тим, що йому дісталося місце поруч з балакучою бабусею. Його явно не влаштовувала перспектива провести кілька годин у такій докучливій компанії. Нарешті старенька вмовкла, і тепер з її вуст лунало лише голосне плямкання. Зак сумно зітхнув, адже то був останній бутерброд і четвертий по рахунку, який опинився у шлунку його на диво жвавої сусідки. Даная безтурботно собі дрімала. Кора була заглиблена у читання наукової газети.
     Перевівши втомлений погляд на вікно, Ніка затамувала подих. Навколишня краса дарувала неймовірне враження. Мальовничі зелені пагорби були, немов частиною якоїсь казки.
     Час від часу автобус розхитувало в різні боки і це спричиняло певні незручності його пасажирам.
     - Ох, теж мені ця консервна бляшанка на колесах. - простогнала стара, вкотре притиснувшись до невдоволеного Зака. - Щось у мене в голові гуде. Напевно, буде дощ. Хоча на небі немає жодної хмаринки. А ти як вважаєш, синку?
     - Й гадки не маю. - нестримано пробурмотів Зак, напруживши чоло. Та старенька не взяла того до уваги і продовжила розповідати йому безкінечну історію свого життя.
     Латея сиділа поруч з Нікою, і ретельно виводила якісь закарлючки у своєму блокноті. Місця Джеліоса, Зенона та Максіона знаходилися вкінці автобуса. Троє хлопців безперервно щось обговорювали. З їхніх облич не сходила помітна напруженість.
     Ніка намагалася впасти у роздуми, проте жодна думка не могла втриматися у її голові. Нарешті вона перевела погляд на Латею та її незрозуміле письмо.
     - Що це? - з наївним виразом на обличчі поцікавилася Ніка.
     - Нічого особливого. - Латея швиденько закрила блокнот і вкинула його до сумки.
     Ніка помітила раптове невдоволення у карих очах і спробувала змінити тему:
     - Як ти познайомилася з Максом?
     - Макс - це скорочено від Максіон?
     Ніка лише кивнула. Вона не мала жодного наміру розповідати Латеї, що то було його справжнє ім'я. І що він у дійсності прибув з іншого світу.
     - Ми зустрілися на Трояндовій площі Мене здивував його надто пригнічений вигляд, тому вирішила його розрадити. Але те, що він розповів стало для мене справжнім шоком. Саме з цієї причини я сердечно пообіцяла допомогти. Тепер нас зв'язує моя щира обіцянка. - невимушено пробелькотіла вона.
     - І в тебе не виникло жодних сумнівів, щодо правдивості його слів?
     Латея замислилася.
     - Аж ніяк. Я давно підозрювала, що над цим містом надвисла велика небезпека. Проте до того моменту я немала вагомих доказів, окрім парочки легенд з книжок. Звісно, я була збентежена почутим, але принаймні не вважала те маячнею. Максіону були вкрай необхідні підтримка та розуміння.
     Ніку охопив подив, який потроху змішувався з відвертим сумнівом. Вона не могла повірити, що Макс довірив свою таємницю першій зустрічній дівчині, а не своїм друзям. Принаймні Ніка вважала, що Джелу та Зенону можна було довіряти.
     Крім того, Ніку докоряло ще якесь незрозуміле відчуття.
     - Чому Макс не розповів про послання іншим? - збуджено випалила вона.
     - Він вважав це особливою місією, що була призначена лише для нього. Навіть мої тривалі переконання не змусили його зробити цього. Можливо, Максіон мав на те свої причини,які він, звісно, мені не оголошував. Хоча й не важко здогадатися. Він знав, що вони не повірять йому. Зрештою, ви спромоглися розшукати нас і тепер ми маємо більше шансів на успіх.
     - Так. - підтвердила Ніка, знову поглянувши у вікно. Її переповняло нетерпіння побачити ще одне місто у цьому незвичному світі, що приносив їй і радість, і страждання водночас.
     - Зате я добре знаю одну річ. Максіон тебе дуже цінує - це відображається у його очах, коли він дивиться на тебе.
     Коли вони вийшли з автобуса, у Ніки перехопило дух, її мозок не міг сприймати побаченого. Час ніби уповільнився, усе здавалося аж занадто фантастичним. Навіть її уява була не в силах вигадати таку неймовірну картину. Ніщо не могло зрівнятися з величчю цього міста. На відміну від маленького затишного Пеліону з його тісненькими вуличками, тут на Ніку чекали величезні готичні будівлі циліндричної форми, химерні кам'яні статуї, широкі вулиці та старі дерева-гіганти.
     Вуличний рух також був дуже напружений. Безперервний потік людей ринув у різні боки. Незвичні автомобілі були здебільшого темних кольорів і мчалися на великій швидкості. Здавалося, у цьому місті минуле та майбутнє сплелося в одне ціле. Проте, на відміну від сонячного Пеліону, тут панували безкінечна похмурість та напруженість. Відчуття легкості та безтурботності повністю розчинялося у тій атмосфері.
     - Так, до цього треба призвичаїтися. - Джеліос окинув поглядом зіщулене обличчя Ніки. - Приїхавши сюди вперше, я також відчув деяку незручність.
     - Тут просторо... - це єдине, що спало їй на думку. Хоча краса цього міста була особливою, вона була наповнена якоюсь таємничістю та химерністю форм.
     - Архітектура вражає.
     - Нарешті я позбувся тієї, - вдоволено вигукнув Зак і відразу вмовк, побачивши, як повз нього проходила його балакуча сусідка. - милої старої жіночки. О, мені вас так не вистачатиме. - улесливим голосом збрехав він.
     - Не переймайся так синку, ви можете завітати до мого дому. Ось моя візитка. Я мешкаю в невеличкому поселенні Ліас, воно знаходиться зовсім недалечко від Аредону. Мої двері завжди відкриті для вас у будь-який час. - пробелькотіла стара, простягнувши візитку Заку. Той неохоче її взяв і видавив з себе мляву посмішку.
     - Спасибі.
     Зак полегшено зітхнув, коли жвава старенька побігла собі кудись у справах.
     - Гаразд, нам потрібно дістатися до центральної бібліотеки. - промовив Зенон, поглядаючи на ручний годинник, його довге біляве волосся було ідеально прямим. - Щоб не гаяти часу, скористаємося місцевим підземним експресом.
     Вони всі разом зійшли довжелезними східцями під землю, прямо до величезного тунелю. Сірі стіни були оздоблені розкішними барельєфами у формі рослин та тварин. Яскраве світло, що ринуло з підлоги освічувало підземну станцію. Зенон уміло пропхався крізь чергу до каси та придбав вісім квитків. Експрес прибув за декілька хвилин, Ніка зайшла за всіма до четвертого вагону та вмостилася на вказане у квитку місце.
     Джеліос сидів поруч.
     - Потрібно пристебнутися. - він вказав на шкіряні ремінці, які були прикріплені до крісла.
     Ніка спробувала впоратися з ремінцями безпеки, але у неї нічого не вийшло, тому прийшлося задовольнятися допомогою Джела. Він швиденько пристебнув її до крісла та майже непомітно посміхнувся.
     Через хвилину експрес рушив і Ніка відразу збагнула незамінну користь тих ремінців. Швидкість була такою шаленою, що її аж підкидало в різні боки. Здавалося, ще мить і крісла відірвуться від своїх основ. Але, на щастя, цього не сталося. Ніка примружила очі та спробувала врівноважити дихання.
     Решта пасажирів такого незвичного транспорту поводилася напрочуд спокійно.
     - Подобається? - вигукнув Джеліос.
     - Ага. - в гучному шумі двигунів її голос прозвучав майже беззвучно. Незважаючи на божевільну швидкість, Ніка все-таки відчула захопленість та прилив адреналіну. - Що це? - за вікном щось почало пінитися у тусклому світлі прожекторів.
     - Ми у водяному тунелі. - пояснив Джеліос. - До речі, скоро наша зупинка.
     Експрес раптово загальмував. Ніка відчула як її відкинуло вперед, ремінці безпеки міцно врізалися в тіло. Джел допоміг їй звільнитися і вони вийшли з вагону. Змагаючись з нудотою, Ніка розглядала приміщення, яке її повністю приголомшило. Зі всіх сторін їх оточували прозорі скляні стіни, за якими вирувала вода. Величезні готичні люстри звисали зі стелі, кидаючи своє яскраве світло на всіх присутніх. Але найбільше враження на неї справили живі дерева, які росли під землею.
     - За мною. - скомандував Зенон. І всі змішалися з натовпом людей, який рухався в одному напрямку. Ось вони проминули довгий коридор з безліччю архітектурних колон та ввійшли до великого підйомника, щось на зразок ліфта, який міг вміщувати до півсотні людей. Через хвилину вони опинилися на поверхні, свіже повітря здалося Ніці неймовірно приємним. Ніка вважала, що більше ніщо не зможе її здивувати. Але, очевидно, помилялася. Посеред площі знаходився водоспад, який впадав у величезний кам'яний басейн, оточений високими статуями драконів та інших химерних істот.
     - Гадаю, не варто всім вриватися до бібліотеки. - Зенон намагався перекричати шум водоспаду. - Зі мною піде лише Зак, Джел та Ніка. Решта почекають тут.
     Четверо друзів направилися до циліндричної будівлі з напівкруглими вікнами. Всередині було багато вільного простору. Джеліос підійшов до жінки в окулярах, яка сиділа за перегородкою, і простягнув їй якусь картку.
     - Доброго дня. Нам потрібен історичний архів Пеліону.
     - Хвилиночку... - працівниця бібліотеки щось занотувала у реєстраційному журналі. - Сектор сорок п'ять.
     - Спасибі.
     Вони підійшли до важких металевих дверей, оздоблених витонченим візерунком та червоним камінням. Зенон смикнув за ручку і вони відкрилися з надзвичайною легкістю. Ніка вдивилася у довжелезні ряди стелажів з книгами, які сягали самої стелі.
     - Сектор сорок п'ять. - пробурмотів Зак і роззирнувся довкола. - Як ми його знайдемо?
     - Тут повинні бути вказівники. - заявив Зенон. - Ось, дивіться.
     Всі поглянули на невеличку табличку з цифрою один, яка висіла на стелажі.
     - Як ви гадаєте, скільки тут цих секторів? - поцікавилася Ніка після довгих блукань між безкінечними рядами. На шляху їм навіть не трапилося жодної людини.
     - Багацько. Можливо декілька сотень. - втомлено усміхнувся Зак.
     - Ми точно не заблукали? - запитав Джеліос у Зенона. - Ми вже цілу годину намагаємося знайти той сектор.
     - Ні. - холодно відповів той.
     Нарешті вони натрапили на непримітну табличку з номером сорок п'ять. Джеліос зітхнув з полегшенням. Зак підбіг до стелажу і почав роздивлятися книги.
     - Ви, напевно, здогадуєтеся, чому я запросив до бібліотеки саме вас. - Зенон Рейнол зробив декілька кроків вздовж стелажу та зупинився біля дерев'яного столика. Його надто серйозний вираз на обличчі змусив Ніку хвилюватися.
     - Ти не довіряєш Максу та його подружці. - впевнено проказав Джеліос.
     Ніка похитала головою.
     - Стривайте, Латея не його подружка. Вони просто друзі.
     - Можливо. Але щось у ній мене насторожує, - не вгавав Зенон. - Вона щось приховує.
     - Латея хоче допомогти.
     - Ніко, ти теж потрапила під її вплив. На жаль, дівчат не оминула така доля. - зіронізував він, провівши пальцями по білявому волоссю.
     - Твої підозри абсолютно безпідставні.
     - Латея не та, за кого себе видає. Я гадав, що ти на нашому боці.
     - Я довіряю Максу. Цим все сказано.
     - Прекрасно. Значить, ти вже вирішила. Та підступна дівиця тільки й очікує, коли ми втратимо пильність. І коли хтось нарешті зрозуміє її дійсні наміри, то буде вже пізно.
     - Досить. - зненацька вигукнув Джеліос, заступивши собою перелякану Ніку. - Зеноне, ти перегинаєш палицю. Ми нічого не знаємо напевне.
     Запальний тон Джела помітно напружив атмосферу. Здавалося, ще мить і він вибухне неконтрольованим гнівом. Ще декілька секунд хлопці злісно дивилися один одному у вічі.
     Раптом щось голосно бахнуло - то Зак не зміг встояти на драбині, на яку він виліз, щоб дістатися до верхніх полиць. Тепер він витягнувся на підлозі, притиснувши до грудей стару книгу у золотавій палітурці. Зенон кинувся йому допомагати.
     - Моя спина-а...
     - Жити будеш.
     Ніка та Джеліос мовчки спостерігали, як Зак почав листати сторінки тієї книги, його обличчя змінювалося щосекунди. Здивування чергувалося з неприхованим жахом.
     - Пеліон здійснить перехід - це і стане причиною його загибелі.
     - Що?
     - Тут сказано, що Кадем Пел провів місто крізь час і врятував його від руйнування. І через кожних п'ять поколінь, місто повертається на своє попереднє місце розташування. Значить Пеліон має властивість здійснювати перехід. Ми повинні завадити цьому.
     - Чому? Невже перехід дійсно його знищить? - не повірила Ніка.
     - Пеліон не може здійснити цей перехід, бо місцевості, де він знаходився раніше вже не існує. Місто і всі його жителі загинуть.
     Запала тривала мовчанка. Кожен намагався усвідомити почуту інформацію. Ніка боялася поворухнутися, щось похмуре вселялося у її думки та навіювало паніку.
     - Здається, я знаю в чому річ. - пригнічено продовжив Зак, водячи вказівним пальцем по сторінці. - За легендою місто може врятувати лиш той, хто подолав межу.
     - Я не розумію... - відверто зізнався Джеліос.
     - Особисто ми нічого не зможемо вдіяти.
     - Заку, ти нічого не переплутав? - напружено гаркнув Зенон, звузивши очі.
     - Все вірно. Але серед нас є ті, кому під силу змінити трагічну долю Пеліону. Ці двоє зуміли подолати межу двох світів.
     Ніка ледь не вдавилася, коли впіймала на собі приголомшені погляди хлопців. Обличчя Джела так перекосилося, ніби йому оголосили смертний вирок.
     - Виходить тепер усе залежить від двох звичайних людей. - Зенон хитнувся вправо і завмер. - Левен знав кому довірити послання і заразом долю Пеліону. Він недарма обрав Максіона. Він все передбачив...
     - Зеноне, у день спалаху твоє місце повинна зайняти Ніка.
     - Ні, я цього не допущу! - знервовано крикнув Джеліос, його очі наповнилися невимовним жахом.
     - Я нічого не збагну! - Ніка не розуміла чому хлопці сперечалися.
     - По дорозі до Аредону ми розробили план. Зак вичитав у нотатках вченого Соллорі, що двоє повинні з'єднати статуетки під час великого спалаху. Максіон та я згодилися на це діло... Але тепер усе змінилося.
     - ЩО? Ви збожеволіли? Великий спалах повністю осліпив тих нещасних відчайдухів, а потім...- Ніка зірвалася і затулила обличчя руками. - Ви погодилися піти на зустріч смерті.
     - Тепер це завдання лежить на тобі. Пробач. В будь-якому разі у тебе є право вибору. - Зенон схилив голову та почовгав вздовж книжкового стелажу. Його губи ледь помітно ворушилися, наче він рахував власні кроки.
     - Ніка, сяйво колони Сонця не завдасть вам шкоди. Адже ви можете здійснювати перехід. А цей спалах і є переходом. Правда, це лише моє припущення... - невпевнено оголосив Зак, вагання все ще читалося у його карих очах.
     - Ніка, ти не повинна погоджуватися. Будь ласка, не роби цього. Ти не зобов'язана рятувати Пеліон. Ми самі впораємося. Я певен, Зак щось вигадає... - благально мовив Джеліос.
     - Пробач. Це мій вибір. Пеліон став частиною мого життя, тому я не буду стояти осторонь і дивитися, як руйнується місто моїх снів. Тим паче, Зак сказав, що спалах може бути для нас цілком безпечним.
     - Зак може помилятися. Максіон озвіріє, коли дізнається про це.
     - Ми скажемо йому в останню мить. Тоді він точно нічого вже не вдіє. Йому доведеться змиритися. Зрештою, як і всім нам. - промовив Зенон Рейнол, незворушно дивлячись на Джеліоса.
     - Гаразд. - погодилася Ніка. - Ми повинні тримати це в таємниці аж до самісінького спалаху.
     - Ні, я все йому розповім. Максіон завадить цьому божевіллю. - розпачливо вигукнув Джеліос, не тямлячись від люті.
     - Ти не посмієш! Загине стільки безневинних людей. І все через твою нерозважливість. - вона не помітила, як перейшла на крик. Чому Джеліос так поводиться? Невже він не розуміє, що тепер саме від її дій залежить доля Пеліону та його жителів? Ніка відчула роздратування і відвернулася, щоб не бачити його мученицького обличчя. Але якоюсь частинкою душі вона сподівалася, що Джел зможе змиритися з її рішенням.
     Максіон чекав їх на площі.
     - Де дівчата? - поцікавився Зенон, помітивши відсутність Данаї, Кори та Латеї.
     - Вони зголодніли та подалися до кав'ярні. Між іншим, вас не було дві години.
     Ніка побачила велику споруду з кам'яними літерами "Корпорація Матерія". У її думках з'явилося обличчя дивака Тідея Спаркса. Поруч на заквітчаній веранді були хаотично розміщені круглі столики, за одним з яких Ніка угледіла Данаю та Кору. Поки хлопці розмовляли, вона підійшла до подруг.
     - Нарешті, ми вже втомилися чекати! Хоча тут досить непоганий десерт. - вдоволено пробелькотіла Даная, накладаючи до рота банановий пиріг та запиваючи холодним чає з льодом.
     - Де Латея?
     - Вона вже цілу вічність сидить у тій вбиральні. - перебільшила Кора, нахмуривши брови. - Піду її покличу.
     - Не турбуйтеся, я швиденько все владнаю. - кинула через плече Ніка, заходячи у вузький коридор. Стіни були прикрашені різноманітними квітами та кованими світильниками. Її кроки відлунювалися від мармурової підлоги. З-за дверей вбиральні доносився якийсь дивний шум. Ніка прислухалася до уривків чиєїсь розмови.
     - Вам не вдасться цього зробити... воно буде знищене назавжди... нас ніхто не зупинить. - люто шипів грубий голос.
     Потім щось голосно тріснуло, звук розбитого дзеркала долинув до її вух. Двері раптово відчинилися, з них вибігла схвильована Латея та збила з ніг заціпенілу Ніку.
     Вона перелякано зойкнула, коли Латея блискавично підтягла її вгору та вхопила за руку.
     - Біжімо.
     Ніка й гадки не мала, від кого вони тікали. Проминувши два коридори, Латея вбігла до якогось тісного приміщення, що було схожим на старий склад і зачинила за собою двері. Ніка міцно притиснулася до стіни, прислухаючись до важких кроків у коридорі.
     - Що відбувається? - нажахано прохрипіла вона перед тим як Латея затулила їй долонею рота.
     Ще якийсь час вони просиділи у повній тиші. Нарешті, коли кроки майже стихли, Латея забрала руку.
     - Ніко, вони напали на мене у вбиральні. Я не знаю хто ті типи, але вони дуже небезпечні. Мені заледве вдалося втекти. Ми повинні перечекати тут. Вони можуть повернутися.
     - Ні, нам потрібно вибратися звідси якнайшвидше. Зенон та інші нам допоможуть. - аж занадто голосно крикнула Ніка та відразу зрозуміла свою помилку.
     - Тихо, сюди хтось йде.
     Латея почала розгрібати коробки та інший мотлох, яким була закидана підлога.
     - Що ти робиш?
     - Намагаюся нас урятувати. Так, це воно. - вона силкувалася відкрити невеликий круглий люк у підлозі, який ховався під коробками. - Сюди.
     Ніка заледве протиснулася у той невеличкий отвір у підлозі. Латея з легкістю стрибнула за нею. Вони опинилися у довгому вогкому тунелі, що був оповитий напівтемрявою.
     - Що це за місце? - її голос помітно тремтів та був сповнений недовірою.
     - Водогін. Ним подається вода до штучного водоспаду на площі. На щастя, цей чомусь не в робочому стані - з недоречною посмішкою відповіла вона.
     - Звідки тобі все це відомо?
     - Я виросла в Аредоні. Не зволікай, нам треба йти.
     Раптом перед ними з'явилася висока постать. Ніка зуміла розгледіти чоловіка середнього віку в чорному одязі.
     - Пеліон буде знищений. - його низький голос прокотився відлунням по всьому тунелі та змусив дівчат здригнутися.
     - Ніколи. - крикнула Латея і вхопивши Ніку за руку, чкурнула вперед. Але переслідувач з легкістю їх наздогнав і швидким ударом звалив дівчат на землю. Ніка голосно заверещала, коли прокотилася по вогким плитам і вдарилася головою об стіну. У потилиці відразу спалахнув різкий біль. Стрімко звівшись на ноги, Латея почала боротися з невідомим супротивником. Чіткими та вправними рухами їй вдалося притиснути його до стіни. Ніка навіть не здогадувалася, що їхня нова знайома володіла такою технікою боротьби. Коли його міцна рука опинилася на її шиї, Латея навіть не могла пручатися, її обличчя біліло щосекунди. Ніка заледве підвелася та штовхнула нападника у спину. Але, здавалося, він навіть не відчув її удару. Його пальці ще міцніше стискали шию Латеї.
     Зненацька тунель завібрував, до них донісся гучний шум. За долю секунди Ніка зрозуміла, що відбувається. До водогону впустили воду, яка тепер шаленим та вбивчим потоком мчалася прямісінько на них. Невідомий чоловік, переставши душити Латею, спантеличено роззявив рота. Латея скористалася його розгубленістю та кинулася до не менш переляканої Ніки. За секунду їх підхопив холодний потік води. Вони крутилися у різні боки, рука Латеї висковзнула з руки Ніки.
     Вона відчула, як нестерпні судоми почали корчити її горло. Кожен подих ставав для неї випробуванням. Нарешті їх винесло до водоспаду, зі всього розгону дівчата хлюпнулися у величезний кам'яний басейн.
     Ніка обезсилено заплющила очі, коли її підхопили чиїсь руки.
     - Ти у безпеці... Все добре. - м'який і водночас схвильований голос Джела увірвався до її свідомості. - Ніко, будь ласка, прийди до тями.
     - Що тут в біса відбувається? Як ви опинилися у тому водоспаді? - Зенон Рейнол також дав про себе знати.
     Розплющивши очі, вона побачила перед собою перекошене від хвилювання обличчя Джела.
     - Ти в порядку?
     - Незважаючи на те, що нас хотіли вбити, то в принципі так.
     - Що? - блакитні очі наповнилися неприхованим переляком. - Прошу, більше ніколи не відходь від мене.
     Ніка відразу пошкодувала за свої нерозважливі слова. Їй було важко бачити страждання свого друга. Колючий холод пронизав її зсередини і, здавалося, проник у саме серце. Ще декілька секунд вона боролася з нестерпним відчуттям провини.
     - Джеле, вона вже отямилася. Можеш забрати руки.
     Під дошкульним поглядом Зенона, Джеліос неохоче випустив Ніку з обіймів.
     - Де Латея? - ледь чутно прохрипіла Ніка, намагаючись підвестися.
     - Все гаразд. - стримано проказав Зенон. - До речі, вона чудово плаває. Впоралася без нашої допомоги.
     Ніка озирнулася і побачила, як Макс і мокра Латея розмовляли собі осторонь від усіх.
     - Що сталося? Хто хотів вас убити? Латея не вдавалася до подробиць. - знервовано проказав Джеліос. Розгубленість все ще читалася у його очах.
     Ніка розповіла все по порядку, її слова запліталися у роті, а думки ставали дедалі неясними. Нарешті до них приєдналися Максіон та Латея.
     - Потрібно дізнатися, хто були ті люди? - рішуче мовив Зенон, озираючись довкола, наче шукаючи когось із них у натовпі аредонців.
     - Один упав разом з нами до басейну. - Ніка поглянула на водоспад.
     Даная та Кора схвильовано вибігли на площу.
     - Дівчата, що ви тут робите? Ми чекали вас у кав'ярні. І чому ви мокрі? - здивовано пробелькотіла Даная, роззявивши рота. Вона явно не очікувала побачити подруг у такому стані.
     - У басейні були лише ви. Вірогідно, йому вдалося втекти.
     - Ті типи знають, що ми хочемо врятувати Пеліон. Вони знають... - відчайдушно мовила Латея, її очі примружилися, щоб приховати раптовий спалах жаху.
     - Отже, спробують нам завадити. Ми випередимо їх...
     - Що ти задумав, Зеноне? - з підозрою запитав Джеліос, зминаючи пальці на руках. Ніка знала, що Зенон не стане розкривати свої плани наперед, тим паче в присутності Латеї.
     - Поки я буду зайнятий, вам слід сховатися. Тільки не в Пеліоні. Найперше вони стануть шукати вас саме там.
     Зак почав нишпорити у своєму рюкзаку, нарешті на його обличчі з'явилася тріумфальна посмішка.
     - Ось знайшов. Це візитка тієї надокучливої старої. Гадаю, пора її відвідати. Містечко Ліас, навряд чи хтось надумає шукати нас у тій глушині.
     - Гаразд. Чекайте мого повернення. І не привертайте до себе уваги. - в його голосі прозвучали стривожені нотки. - Джеліосе, не роби дурниць. Будь обачним та розсудливим. Безпека понад усе. Я спробую дізнатися більше про наших нових ворогів та заберу статуетку з будинку. Їй потрібно знайти надійніше місце. Щоправда мені знадобиться допомога. Сам я не дуже тямлю у всіх тих наукових штучках.
     - Я готовий їхати. - зголосився Зак.
     - Ні, ти будеш найбажанішим гостем для тієї старої пані. Думаю, Кора тебе замінить.
     - Тоді, я теж поїду. - крикнула Даная, явно незадоволена таким рішенням її хлопця.
     Зенон лише кивнув, в його очах відобразилося несхвалення. Проте він ніколи не дозволить собі розчарувати Данаю. Здавалося, лише ця дівчина могла тримати його під своїм контролем. Ніка важко зітхнула, вона добре усвідомлювала всю складність ситуації та з якими труднощами їм доведеться зіткнутися у найближчому майбутньому. Адже потрібно було докласти неабиякі зусилля, щоб довести справу до кінця. Це безсумнівно було випробуванням на стійкість та міцність.
     Розділ п'ятий
     Власник крамниці
     Наступного дня вони вирушили до невеличкого містечка Ліас.
     - Нічого собі. Невже та говірлива бабуся живе тут. - приголомшено пробурмотів Зак, витріщившись на охайний двохповерховий будинок, що розмістився навпроти великого мальовничого озера. - Думаю, місця тут вистачить всім.
     - Вражає. - погодилася Латея, милуючись місцевим краєвидом.
     Будинок знаходився на самій окраїні містечка, тому навколо не виднілося жодних сусідів. Зак підійшов до вхідних дверей і несміливо подзвонив у дзвінок. Невдовзі, двері відчинилися і на порозі з'явилася та сама старенька жінка з автобусу. Якусь мить вона пильно вдивлялася у заціпеніле обличчя Зака, а потім радісно посміхнулася.
     - О, яка несподівана зустріч. Я була подумала, що то місцеві торговці. Ті пронири завжди тут щось винюхують і намагаються продати мені якийсь непотріб. Заходьте всередину, я тут якраз поралася на кухні. І не зважайте на безлад.
     Всі п'ятеро зайшли до просторої вітальні.
     - Здраствуйте, я хотів попросити вас про одну послугу. - Зак не став марнувати слів і відразу взявся до справи. - Дозвольте погостювати нам у цьому будинку. Тут така чудова природа і повітря напрочуд свіже. Звісно ми заплатимо.
     - Ні, не треба ніяких грошей. Ви можете залишатися тут скільки завгодно. - весело пробелькотіла старенька і почувши запах диму, побігла до кухні.
     Ніка відчула якусь дивну приязнь до цієї жінки. Зак примостився на старомодному дивані та заплющив очі.
     - Потрібно скласти якийсь план. - рішуче промовив Джеліос, розглядаючи фотографії на стіні.
     - Ти чув Зенона. Нам не слід нічого затівати. - категорично відмовився Максіон.
     - Я згоден. Будемо просто відпочивати, набиратися сил та енергії. - сонно прошепотів Зак.
     - І не привертати до себе надмірної уваги. - нагадала Латея, позираючи у вікно.
     Привітна бабуся повернулася з мискою гарячих пиріжків. Перекусивши, друзі розійшлися по своїм кімнатам. Зак отримав найпросторішу та найчистішу кімнату. Інші розмістилися по двоє.
     - Де ти навчилася так битися? - запитала Ніка Латею, коли вони залишилися наодинці.
     - Мене навчив мій батько. Він любить подорожувати. Завжди шукає пригод на свою голову.
     - І де він тепер?
     - Дуже далеко звідси. Мандрівки - це його життя. Колись він також побував у Пеліоні. Він вважав це місто особливим. - на її обличчі спалахнув тягучий смуток, здавалося, вона заледве стримувала сльози. Ніка не знала як розрадити подругу.
     - Зенон теж вміє битися. Він би оцінив твої навички. - поспіхом бовкнула вона і відразу пожалкувала. Латея нахмурилася ще більше, наче над її головою зависла сіра хмара.
     - Він ненавидить мене. Я це відчуваю.
     - Не правда. Зенон просто не довіряє тобі. Йому потрібен час.
     - Як ти не розумієш, ми не маємо часу. Невдовзі все станеться.
     Ніка здогадувалася до чого могло призвести непорозуміння у їхній компанії.
     - Я спробую переконати його. - щиро пообіцяла вона, не знаючи яких зусиль це їй коштуватиме. - Зенон ладен пожертвувати життям за нас усіх. Він зовсім інший.
     - Можливо... але погодься він упертий, мов баран. Тільки Даная здатна тримати його на короткому повідку.
     Ніка посміхнулася згадавши, як колись Даная обурилася на Зенона. Напевно, з того часу він намагається більше не давати їй приводу для образ. День пройшов дуже швидко, наче одна мить.
     Вранці, Ніка тихенько вийшла з кімнати, щоб не розбудити Латею. Їй кортіло подихати свіжим повітрям та звільнитися від пригнічених думок. Знайшовши затишне місце, вона вмостилася на широкому камені, її заворожений погляд прикипів до гладенької поверхні озера.
     Зненацька щось голосно хлюпнуло - то Зак шубовснувся в озеро. Він стояв по пояс у воді і тримав у правій руці скляний флакончик з прозорою рідиною.
     - Доброго ранку. Я зовсім тебе не помітив. - розгублено пробурмотів він. - Вирішив трохи поплавати, доки всі сплять. Це ароматична пінка для ванни з ванільним запахом. Кора значно посилила ефект, достатньо лише однієї краплі.
     Він обережно капнув рідину собі на палець і занурив його у воду. Навколо Зака почала збиратися густа піна, до Ніки донісся приємний ванільний аромат. Раптом з води випірнула якась качка і Зак сполохано пересмикнувся. Скляний флакончик необачно випав з його руки.
     - От халепа. - крізь зуби процідив він, намагаючись намацати на дні втрачену річ. Але було вже пізно. Велика кількість піни шаленим темпом виринала з-під води та поширювалася на поверхні озера.
     - Заку, вилазь! - схвильовано прокричала Ніка, коли піна накрила його з головою, наче лавина. На щастя, Зак спромігся вибратися самотужки. Задихаючись, він обезсилено повалився на кам'янистий берег. Ніка кинулася йому на поміч. З будинку вибігли Джеліос та Максіон. Їхні схвильовані вирази облич говорили самі за себе.
     - Що сталося? Ми почули крики... - Джел вражено подивився на пінне озеро, наче то був якийсь міраж.
     - Це сталося випадково. - Зак спробував виправдатися, але його слова ніяким чином не подіяли на хлопців.
     - Замість того, щоб не привертати до себе уваги ви влаштували тут якесь неподобство. - розгнівано просичав Максіон, махаючи рукою вбік озера.
     - Максе, не треба так гарячкувати. Це ж лише звичайна пінка для ванни. Така дрібниця... - якомога лагідніше промовила Ніка, затуливши собою переляканого Зака.
     - Звичайна пінка? Дрібниця? - Максіон остаточно вибухнув злістю. - Цією пінкою вкрита половина озера. Навіть якщо нас не помітять через цю "дрібницю", ви забруднили воду та вбили рибу.
     - Ні. Піна вкриває лише верхній шар води, при тому вона є цілком безпечною для всіх живих організмів. - запевнив Зак.
     - Мені полегшало. - саркастично промовив Максіон, міцно схрестивши руки на грудях.
     Джеліос несхвально похитав головою.
     - Ніка, це було так нерозсудливо.
     - Пробач.
     - Ні, це я повинен вибачатися. - Зак звівся на ноги, його тіло все ще було оповите ванільною піною. - І зрештою, через годину тут і сліду не залишиться від цієї піни.
     - Гаразд, будемо сподіватися, що старенька не побачить цієї дрібниці. - оголосив Максіон і зайшов до будинку.
     - Що за муха його вкусила? - Ніка відчула нестерпне роздратування.
     - Його можна зрозуміти. - видихнув Джеліос. - Максіон вважає, що несе велику відповідальність, адже послання потрапило саме до його рук. А запах просто чудовий. - з невимушеною посмішкою додав він, і загрібши рукою трохи піни, жбурнув її в Ніку.
     - Це виклик? - засміявшись, вона взялася оббризкувати його водою.
     Через хвилину всі троє, немов дітлахи, радісно бавилися в пінному озері.
     - Ось бачиш, ти знову повеселішала. - промовив Джеліос дивлячись їй прямісінько у вічі.
     Максіон не з'явився на обід. Ніка відчувала невимовну провину, що душила її зсередини, тому вирішила якнайскоріше поговорити з ним. Поки її друзі все ще сиділи за столом, вона подякувала гостинній хазяйці за смачний бобовий суп і захопивши склянку вишневого соку, подалася до його кімнати.
     Він замислено стояв біля вікна, тому навіть не помітив її присутності. Ще якусь мить Ніка простояла мовчки, підбираючи в голові правильні слова.
     - Я розумію, як тобі важко. У твоїх руках знаходиться доля Пеліону. - її слабкий голос пройняв напружену кімнатну тишу. Максіон зітхнув і повернувся до неї розпачливим обличчям.
     - Тобі не слід було приходити.
     Вона спробувала не зважати на його негативну реакцію. Забагато переживань скупчилося всередині. Потрібно було все висказати
     - Це все через мене.
     - Про що ти?
     - Ти занапастив своє життя, коли врятував мене. - їй було не під силу стримати сльози, якесь гнітюче почуття просочилося до свідомості. Усі думки зібралися докупи та повернулися до фатального дня, що відкрив їй двері до іншого світу.
     - Ніка, в цьому немає твоєї вини. Я хочу, щоб ти знала правду. Свою появу в Пеліоні я сприйняв за дарунок долі...це було блаженство. Саме тут я відчув себе дійсно щасливим. Це місто прийняло мене, стало моєю справжньою домівкою. Тепер моє життя ділиться надвоє: до і після переходу до цього світу. Здається, усе що я робив раніше було мізерним та нікчемним. Несправжнім... Але тут усе по-іншому. Розумієш?
     - І ти не хотів би повернутися? Знову побачити батьків, друзів...
     - Навіщо прагнути неможливого? Тепер я хочу лише одного - врятувати Пеліон за всяку ціну. - він міцно стис руку у кулак, наче готувався до нападу.
     Ніка кількома кроками підійшла до нього та поплескала по плечу. На якусь мить вираз на його скутому обличчі помітно пом'якшав.
     - Максе, ми впораємося з цим.
     - Сподіваюся. - ледь чутно видихнув він.
     Вона навіть не помітила, як необачно перехилила склянку з вишневим соком, що вилився на його білу футболку.
     - Ой, пробач.
     - Пусте.
     - В тебе величезна червона пляма на грудях. Я все виперу. Зніми футболку! - скомандувала Ніка.
     Він заперечно похитав головою.
     - Не переймайся. Я й сам упораюся.
     - Дозволь загладити свою провину. Ти ж не збираєшся рятувати Пеліон у брудній футболці.
     - Ну, добре. - Максіон неохоче стягнув з себе футболку та подав її Ніці
     - Я швиденько. - посміхнулася вона, кинувши розгублений погляд на Джеліоса, який раптово з'явився у дверному отворі. Його обличчя помітно побіліло та перекосилося, коли він побачив напівоголеного Максіона та оціпенілу Ніку з його футболкою в руках.
     - Пробачте, що завадив. - крізь зуби проказав він і майнув геть.
     - Стривай! Це просто непорозуміння - крикнула йому услід схвильована Ніка. Здавалося, простір навколо неї почав стискатися. Вона загубилася у лабіринті власних почуттів.
     Максіон взяв її руку. Вона не могла опиратися його магнетичним зеленим очам.
     - Він все зрозуміє. Наздожени його. - наче під гіпнозом, Ніка випустила футболку з руки та вибігла з кімнати.
     Джеліос сидів на березі озера, зігнувши коліна та опустивши на них голову. Чорне блискуче волосся спадало на блакитні очі.
     Ніка завмерла за його спиною. Її знервоване дихання було занадто гучним. Вона боялася промовити слово. Здавалося, їх розділяла якась невидима стіна.
     - Я не стану втручатися в твоє життя. - він заговорив першим.
     - Джеле, все зовсім не так.
     - Знаю, я дарма сподівався, що...
     - Послухай, - нестримано вигукнула вона. - я збиралася випрати його футболку, тому що розлила на неї сік.
     - Не треба виправдовуватися... - автоматично пробурмотів Джеліос, а потім різко повернувся до неї обличчям. - Що? Все так і було? Я такий бовдур, пробач.
     Ніка вмостилася поряд з ним.
     - Нічого.
     - Ніка, я розумію зараз не час, але хочу сказати, що...
     Позаду почулися чиїсь приглушені кроки і Джеліос замовчав.
     - Нарешті відіправ... - вдоволено промовив Максіон, показуючи на мокру пляму на грудях. - Чудова погода, чи не так?
     - Максе, ти як завжди вчасно. - буркнула Ніка, підводячись на ноги.
     - Я щось не те сказав?
     - Що ти взагалі тут робиш?
     - Вирішив пройтися... Гаразд, прийшов перевірити чи все в порядку? - квапливо виправдався він під її дошкульним поглядом. - Те безглузде непорозуміння...
     - Хто це? - зненацька вигукнув Джеліос, придивляючись до трьох постатей, що рухалися вздовж берега, прямісінько до будинку.
     Ніка здригнулася, холод пробігся по її спині. Вона відразу впізнала тих типів, що напали на них в Аредоні.
     - Нам потрібно забиратися звідси! - її голос був наповнений цілковитим жахом.
     - В будинку Латея! - вигукнув Максіон і кинувся вперед, але Ніка блискавично стрибнула на нього, від чого він заледве втримався на ногах.
     - Вже пізно! Вони помітили нас! - голосно заверещала вона, дивлячись, як три постаті наближалися до них.
     Джеліос щосили намагався відтягти перелякану Ніку від Максіона, проте її руки намертво вчепилися у його футболку. Раптом її шия почала пекти, наче ланцюжок з чорним каменем спалахнув вогнем. В голові запаморочилося і Ніка стишено зойкнула, коли потемніло в очах. Через декілька секунд вона відчула, що лежить на чомусь твердому. Страх поволі зникав, відчуття незвичної легкості наповнювало свідомість. Поруч щось зашурхотіло, Ніка стрімко підняла голову та завмерла від подиву з відвислою щелепою.
     Джеліос та Максіон розтяглися на підлозі в її кімнаті, їхні вирази облич були не менш спантеличені.
     - Де ми? - Джеліос знервовано підвівся на ноги та роззирнувся. Його тіло напружилося, наче він опинився у ворожому лігві.
     - Не може бути. - приголомшено вимовив Максіон, сівши на краю ліжка. - Не думав, що колись знову опинюся тут.
     - Джеле, це моя кімната. - видихнула Ніка, виглядаючи у вікно. Вона не знала, як на все реагувати. З одного боку вона повернулася до своєї домівки, а з іншого - вони могли застрягти тут на невизначений термін.
     - Що? Як таке могло статися?
     - Ми здійснили перехід. Це все той камінь, він обпік мені шкіру! - Ніка скривилася, знімаючи з шиї ланцюжок. Очевидно, Зак та Кора перестаралися чи недооцінили можливості цього дивного каменю.
     - Стривай, краще тримай цю річ при собі. Він може повернути нас назад. - порадив Максіон і Ніка неохоче залишила ланцюжок на шиї. Хоча вона відмітила, що це було набагато безпечніше за стрибок з дерева.
     - Зак та Латея можуть бути в небезпеці. Ми повинні допомогти їм. - Джеліос почав метатися по кімнаті та обмацувати стіни, наче шукаючи якийсь містичний портал до Пеліону.
     - Тут ми їм нічим не зарадимо. - сумно промовила Ніка, її погляд упав на металеву шкатулку, що стояла на столі. Зненацька, в голові промайнула ідея, від якої її серце закалатало у шаленому темпі. - Здається, я знаю що робити. Потрібно знайти одного старого чоловіка, він працює у подарунковій крамниці.
     - Навіщо?
     - Можливо, він зможе нам допомогти. Ходімо, поясню потім. Тепер нам слід непомітно вибратися з будинку. - Ніка вхопила шкатулку зі столу та вкинула її до чорної сумки. За дверима почулися чиїсь приглушені кроки.
     - Ховайтеся. - запищала вона, вказуючи пальцем на шафу. Джеліос та Максіон хутко відчинили дверцята і впакувалися до старої шафи.
     - Привіт, мамо. - якомога спокійніше проказала Ніка, видушивши з себе не досить переконливу посмішку. Її мати стояла на порозі у яскравому домашньому халаті та рожевих капцях, її втомлене обличчя сповнилося здивуванням та радістю водночас.
     - Ніко, я не помітила, як ти прийшла. Просто почула голоси, та й вирішила перевірити... Ти сама?
     - Так, це я...розмовляла по телефону. Я така рада тебе бачити. - Ніка кинулася в обійми матері.
     - Ми не бачилися всього декілька днів. І ти частенько мені дзвонила.
     - Дзвонила? - розгублено пробурмотіла вона, зминаючи пальці. В душі вона була дуже вдячна Діні, за її допомогу. - О, так. Але, я все-рівно рада тебе бачити. Наче, я взагалі була в іншому світі.
     - Гаразд, не вигадуй. Що з твоїм одягом?
     Ніка лише щойно помітила, що її футболка та джинси були дуже забруднені та пом'яті.
     - Е-е... ми були на пікніку. Грали у м'яча... Я прийшла переодягнутися та й заодно відвідати вас. Батьки Діни ще не повернулися з відрядження, тому мені доведеться залишитися у неї ще на деякий час.
     - Добре. Тільки не забудь привітатися з Лорою, вона дуже за тобою скучила. Їй не достатньо лише телефонних розмов.
     - Неодмінно. - Ніка відчула, як її дихання почастішало.
     Залишившись наодинці, Ніка відчинила дверцята шафи. Джеліос та Максіон щільно притислися один до одного, їхні перекошені вирази обличчя змусили її посміхнутися.
     - Забери від мене руки. - процідив Джеліос, вилазячи з шафи.
     - Взагалі це ти до мене притиснувся. - вишкірився Максіон, плескаючи його по плечу.
     - Що на вас найшло? - прошепотіла Ніка, намагаючись надати обличчю якомога серйозного виразу. Вона дістала з полиці синю футболку та іншу пару джинсів.
     - Не галасуйте. Я швиденько перевдягнуся та принесу щось поїсти.
     Через декілька хвилин Ніка поверталася до своєї кімнати у чистому одязі та з повною тарілкою млинців. Біля дверей, вона наткнулася на схвильовану Лору.
     - Ніка, я б-була у твоїй кімнаті. Я його бачила... Він став янголом?
     - Хто? - вона заледве втримала тарілку.
     - Макс. Він сидів на твоєму ліжку. А поруч стояв ще хтось. - Лора не змогла стримати сліз.
     - Нехай це залишиться таємницею. Гаразд.
     Вона кивнула, чорні кучері упали на очі.
     - Добре. Перекажи, що я сумую за ним.
     - Обов'язково. Тепер йди до своєї кімнати.
     Джеліос нерухомо стояв біля вікна, а Максіон напружено сидів на ліжку підігнувши під себе ноги. Ніка поставила перед ним тарілку.
     - Сюди зазирала Лора. - важко видихнув Максіон, взявши один млинець.
     - Не переймайтеся, ця проблема вже вирішена. Тобі слід замаскуватися, Максе. Навряд чи хтось сприйме твою появу розсудливо. Не забувай, що ти вже давно мертвий у цьому світі.
     - А як же мої батьки?
     - Вони переїхали відразу після твоєї...- Ніка замовчала, вона розуміла як це було втратити близьку людину. - Гадаю, зараз немає сенсу їх розшукувати.
     - Пробач. Ти маєш рацію. Моє місце не тут. З цим потрібно змиритися. - сумно зітхнув Максіон, опустивши очі собі на руки. Джеліос співчутливо поплескав його по плечу та відкусив шматочок млинця.
     - Мені шкода.
     - Не будемо гаяти часу. - нагадала Ніка та понишпорила у шафі. - Ось надягни кашкета. Я колись позичила його у тата, трохи старомодний, проте дуже практичний. Приміряй хутчіш!
     Максіон надягнув кумедного коричневого кашкета, який прикрив йому частину обличчя.
     - Так, ліпше. - погодився Джеліос зі стриманою посмішкою на вустах.
     Доки мама та Лора поралися на кухні, вони непомітно вийшли на вулицю та попрямували до іграшкової крамниці. Максіон спохмурнів, коли побачив свій будинок. Тепер він належав новій сім'ї. Маленький білявий хлопчик та дівчинка весело бавилися на подвір'ї. Ніка також відчула певне пригнічення, проте зуміла приховати свої емоції під незворушною маскою. Ті двоє нагадали їй давно минулий час. Точнісінько так вони бавилися з Максом у дитинстві. Але тепер усе змінилося, Макс був живий - в цьому полягала її реальність. А те, що тепер він жив в іншому світі не мало жодного значення.
     - Ми підемо через парк? - здивований голос Максіона розвіяв усі її роздуми.
     - Це найкоротша дорога до крамниці. У нас немає часу на прогулянку містом. - вона пришвидшила ходу, і хлопцям довелося її наздоганяти.
     - Але, о цій порі там забагато людей. - помітно занепокоївся він, міцно стиснувши губи.
     - Максе, тебе ніхто не впізнає. Просто ні з ким не розмовляй та не знімай кашкета.
     Багацько дітлахів гасало поміж дерев та бавилося на дитячому майданчику. Раптом Ніка почула знайомий голос і заціпеніла від несподіванки. Борис Кірон прудко відхилявся від м'ячиків, яких в нього жбурляла радісна малеча.
     - Я влучила в нього. - загорланила якась дівчинка у рожевому сарафанчику. І разом з лунким сміхом дітей на Бориса посипався град з кольорових м'ячиків.
     - Не дайте йому втекти! - пролунав ще один знайомий голос. І Ніка впізнала свою подружку Діну Снігур, яка також цілила у Бориса м'ячик.
     Ще якусь долю секунди Ніка вирішувала, що їм робити, проте було вже запізно. Діна та Борис встигли помітити їх.
     - Ніка! - приголомшено крикнула Діна, підбігши та обійнявши подругу. - Що ви тут робите?
     - Виникли деякі проблеми... - голосно видихнула Ніка, спостерігаючи як її подруга зашаріло витріщилася на Макса, наче перед нею стояв справжній привид.
     Вона до останнього сподівалася, що Діна не зможе впізнати його.
     - Не може бути. Це нереально.
     - Так, нереально. - погодився Максіон, знімаючи кашкета.
     Борис також округлив очі.
     - Негайно надягни його назад. - суворо скомандувала Ніка, не знаючи як викрутитися з цієї ситуації.
     - Біоне, ти анітрохи не змінився. - Джеліос міцно обійняв брата та поплескав його по спині, наче вони не бачилися цілу вічність. Їхні радісні обличчя, змусили Ніку розслабитися.
     - Тут мене звуть Борис. - нагадав він, поправляючи квадратні окуляри, що сповзли йому на ніс.
     - Пробач, забув. Я справді скучив за тобою. За твоїми недоречними жартами та завжди влучними розумними висловами.
     - Джеле, що сталося? Чому ви тут? - стурбовано запитав Біон, пильно роззираючись довкола.
     - Нам не слід привертати до себе увагу. - втрутилася Ніка. - Поговоримо пізніше.
     - Гаразд, тоді зустрінемося сьогодні ввечері в моєму будинку. - сказав Борис, проводячи пальцями по чорному кучерявому волоссі.
     - Ніка, я теж неодмінно прийду, бо хочу втямити що відбувається. - вимогливо заявила Діна, відкинувши червоного м'ячика, що прикотився до її ніг.
     - Так, ви багато чого не знаєте. - підмітив Максіон. Діна приголомшено зойкнула, вона торкнулася його руки, аби пересвідчитися, що він був справжнім, а не якоюсь ілюзією. В її прищулених очах з'явився відвертий сумнів.
     - Почуваюся експонатом у музеї. - зіронізував він та завмер з дивакуватою гримасою на обличчі, наче кам'яна статуя.
     - До зустрічі. - поспіхом кинула Ніка, і вони подалися своєю дорогою.
     Крамниця була порожньою, троє друзів пройшли вздовж стелажів та зупинилися біля дерев'яного прилавку, за яким сонно сидів старий чоловік. Він проникливо глянув на відвідувачів, його зморшкувате обличчя витягнулося від здивування.
     - Доброго дня, ви пам'ятаєте мене? Декілька місяців тому ви подарували мені цю річ. - відразу взявшись до справи, Ніка дістала з сумки металеву шкатулку з латинським написом.
     - Так, звісно. Дівчинка, що зацікавилась незвичною картиною. - майже беззвучно пробурчав він. - Чим можу допомогти?
     - Ми дещо шукаємо... - вона не знала, як краще висловитися, аби старий чоловік не сприйняв їх повними безумцями. - Те, що зображено на картині.
     Ще хвилину власник щось ретельно обдумував, а потім роззирнувся і переконавшись, що крім них в крамниці не було жодної людини, мовчки звівся на ноги. Опершись на ціпка, він пошкандибав кудись за стелажі. Ніка не могла впоратися зі своїм нестерпним хвилюванням, що збільшувалося щомиті. Її пальці гучно тарабанили по дерев'яному прилавку.
     Щойно старий повернувся з невеликою валізкою в руці, вона відчула як всередині все похололо. Здавалося, цього моменту вони очікували все життя. Зігнувши спину, він поставив її на прилавок перед здивованими друзями.
     - Колись до моєї крамниці зайшов чоловік. Вже був вечір і я саме збирався зачинятися. Він поводився дивно та розмовляв надміру тихо, наче не бажав видавати свого справжнього голосу. Я не розгледів його обличчя, воно було прикрите чорним капелюхом. Він сказав, що потребує моєї допомоги. Спочатку я перелякався, але потім все таки погодився допомогти. Попри свій страх я мав довіру до того чоловіка.
     Незнайомець вручив мені картину та валізку. Він промовив, що одного дня цією картиною хтось зацікавиться і я буду змушений віддати йому цю валізку. Минулого разу я гадав що помилився, обравши тебе. Але тепер мої сумніви розвіялися. Незнайомець пояснив мені, що у цій валізці знаходиться провідник, який допоможе врятувати ціле місто, що називається... - він замовчав та в очікуванні поглянув на сконфужену Ніку.
     - Пеліон. - важко дихаючи, прошепотіла вона.
     - Тепер я абсолютно впевнений. Ця річ чекала саме вас. - він обережно відкрив валізу та дістав срібну фігурку юнака.
     - Неймовірно... Нам вдалося. - приголомшено вимовив Джел, не відводячи враженого погляду від статуетки.
     - Лише той, хто прийме поразку зможе перемогти. - прохрипів старий, незважаючи на здивований погляд Ніки.
     - Що це означає?
     Старий лише стиснув плечима.
     - Саме ці слова промовив той незнайомець і назавжди покинув крамницю. Так і не давши відповіді на мої запитання.
     - Спасибі. Нам вже час. - сумно проказала Ніка, сховавши статуетку назад до валізки.
     - Удачі. Бережіть себе. І завжди пам'ятайте: "In medias res" - на останок сказав старий чоловік.
     - В суть речей.
     - Саме так.
     Вони наблизилися до будинку Бориса Кірона, все подвір'я було засаджене різноманітними квітами. Солодкі пахощі розносилися навсібіч.
     Джеліос гучно постукав у двері, за якусь мить Борис з'явився на порозі.
     - Чогось ви забарилися. - він провів друзів до вітальні, де на них чекала схвильована Діна. Ніка примітила, що в цій кімнаті майже нічого не змінилося, лише побільшало вазонів. Вона намагалася рухатися обережно та ні до чого не торкатися, аби знову не зачепитися за кактус.
     Діна сиділа у кріслі, схрестивши руки на грудях, її щоки помітно побагровіли. Джеліос та Максіон примостилися на стільцях, що для них приготовив завбачливий Борис. Ніка втомлено сіла в інше крісло, все ще міцно притискаючи до себе валізу. Якесь дивне напруження повисло у повітрі. Борис турботливо приніс з кухні чотири чашки гарячого чаю та поставив на низький столик. Спочатку Максіон розповів їм про свою появу в Пеліоні, а потім відразу перейшов до послання та закінчив сьогоднішнім випадком зі старим власником крамниці. За весь цей час Борис та Діна не пропустили жодного його слова, їхні вирази облич були напрочуд збентежені та здивовані водночас. Ніка також захопилася розповіддю Макса, він був надзвичайно вправним та оповідачем. Не вдаючись до подробиць він цілком стисло та зрозуміло розповів про події минулих днів.
     - І та статуетка тепер у вас? - прошепотіла Діна, наче побоюючись, що їх може хтось підслухати.
     - Так. - підтвердила Ніка, тремтячими пальцями відкривши валізку. Діна аж зойкнула. Це був беззаперечний доказ їхньої розповіді.
     - Той хто прислав вам те послання, не сумнівався, що ви впораєтеся з цим завданням. - проказав Борис, замислено крокуючи по кімнаті.
     - Можливо... - Джеліос сьорбав чай повільними ковтками. - Проте це ще не кінець.
     - Так, але погодьтеся ви зуміли знайти статуетки, які були загублені віками. - втрутилася Діна.
     - Нам просто пощастило. Це всього на всього перший крок до порятунку міста. Залишилося дочекатися дня спалаху, тобто весняного рівнодення. Ми навіть не знаємо напевне чи наш план спрацює. - знервовано пролепетала Ніка, міцно зціпивши пальці докупи. Джеліос мало не вдавився чаєм.
     - Що? - Борис зненацька округлив очі, наче почув якусь велику нісенітницю.
     - Ніка значно перебільшує. Ми цілком впевнені, що всі наші старання не будуть марними. - Максіон намагався покращити ситуацію та заспокоїти Бориса Кірона.
     - Ми ризикуємо життями безневинних пеліонців, які навіть гадки не мають, що їх очікує через декілька днів. - збуджено мовив Джеліос з брязкотом поставивши чашку на стіл.
     - Їх потрібно попередити. - нажахано висловила Діна, голосно видихнувши повітря.
     - В цьому немає сенсу. Нас просто визнають божевільними.
     - Що ж тоді робити?
     - Гадаю, треба лише чекати весняного рівнодення... та й сподіватися на краще.
     - А як же ті типи, що на вас полюють. Ви нічого про них не знаєте. Що ж їм тоді потрібно?
     - Можливо вони прагнуть завадити нам врятувати Пеліон, або заволодіти статуетками... - Максіон замовчав, його побіліле обличчя миттєво перекосилося від люті. - Або ж вони шукають тих, хто може здійснювати перехід.
     - Ні. - аж занадто голосно та знервовано крикнув Джеліос. Пробігшись по кімнаті, він гарячково вдарив кулаком по столі, що той аж захитався під його міцним ударом. - Ми подбали про всіх винищувачів. Вони нічого не пам'ятають. Відкинь цю безглузду теорію.
     - Аврея могла залучити ще когось на стороні...Я міг про те не знати. - звузивши очі, виголосив Максіон, ніби навмисне намагаючись ще більше розізлити Джела.
     - То були не винищувачі. - впевнено проказала Ніка, вгамовуючи роздратування, що раптово охопило її свідомість. - Вони - вороги Пеліону, про них навіть згадано у посланні.
     Максіон дістав з кишені пожмаканий папірець і почав читати впівголоса:
     - Ворогів ви стережіться і в пітьмі не загубіться.
     Ніка відкинулася на спинку крісла.
     - Спочатку ми не надали цим рядкам бодай якогось значення, але тепер ми повинні остерігатися всіляких незнайомців. Зажди бути напоготові та в ніякому разі не втрачати пильності.
     - Звідки Левен дізнався про них ? - схвильовані слова Джела змусили всіх замислитися. Мовчанка була надто напруженою та нестерпною.
     - Цього нам не відомо. - безутішно зітхнув Максіон. - До речі, як ми повернемося назад?
     - Я не хочу стрибати з дерева. Це вельми нерозумно. - проскиглила Ніка, ще міцніше притиснувши до себе валізку.
     - Так, потрібно вигадати щось інше. Шкода, що тут немає Зака... - Джеліос опустив підборіддя, згадавши, що Зак та Латея могли бути в небезпеці.
     Цілий вечір, вони ділилися спогадами. Поки Максіон захоплено розмовляв з Діною, а Джеліос щось зацікавлено розповідав Борису, Ніка зосереджено поглядала на годинник. З кожною секундою в її серці щось обривалося, тривожне відчуття поширювалося по всьому тілу.
     Наближалася північ. Раптом в її голові зародилася цілком неймовірна думка. Ніка швиденько витягла з валізки срібну статуетку та почала крутити її в руках.
     - Що ти робиш? - поцікавився Джеліос.
     - Аврея говорила, що статуетки Кадема Пелла здатні відкривати вільний перехід. Можливо, це і є наш шанс повернутися до Пеліону. Потрібно її активувати. - вона потрясла фігурку юнака, наче сподіваючись, що вона оживе, але нічого подібного не сталося.
     - Стривайте, винищувачі гадали, що статуетка відкриває перехід опівночі. - втрутився Максіон, позираючи на годинник. - В нас залишилося десять хвилин.
     Ніка поставила срібну статуетку на підлогу.
     - Діно та Борисе, краще відійдіть на безпечну відстань. Повірте, вам зараз не слід появлятися в Пеліоні.
     - Бережіть себе. - Діна пригорнула Ніку в обійми, її очі заблистіли від сліз.
     - Не хвилюйся, ми впораємося. Усе скінчиться добре.
     Максіон також обійняв засмучену Діну.
     - Ми ще обов'язково побачимось. Обіцяю... - прошепотів він їй на вухо.
     - Біоне, бувай. Я вдячний тобі за підтримку. Знаю, що був не найкращим братом. Пробач. - розпачливо проказав Джеліос.
     - Ні, Джеле. Ти найкращий брат у світі. Твоя хоробрість та добродушність завжди мене вражали. Удачі. Я цілком певен, що доля Пеліону знаходиться в надійних руках.
     Коли годинникова стрілка наблизилася до дванадцяти, Діна та Борис відійшли до стіни, а Ніка, Джеліос та Максіон встали довкола статуетки.
     - А якщо це не спрацює... - прохрипів Джеліос, зминаючи пальці.
     - Тоді ми виглядатимемо великими дурнями, що скупчилися навколо срібної фігурки. - з іронією кинув Максіон, не приховуючи безцеремонну посмішку.
     - Статуетка повинна спрацювати... Можливо, валізка якось блокувала її властивості, тому старий власник не зміг побачити такого дива на власні очі. З надією проказала Ніка, не зводячи погляду з фігурки юнака. Годинник пробив дванадцяту. Ще декілька секунд всі простояли в повній тиші, яку порушувало лише голосне та схвильоване дихання друзів.
     - Даремно ми все це затіяли. - зітхнув Максіон і вже хотів сісти в крісло, як Ніка голосно пискнула.
     - Дивіться!
     Фігурка засвітилася червоним світлом, яке моментально розширилося та утворило велику кулю, що поглинула трьох друзів. Засліплена дивовижним сяйвом, Ніка заплющила очі та відчула приємну невагомість. Через якусь мить усе затихло, їх огорнув безкінечний холод. Так тривало ще деякий час, нарешті під ногами з'явилася тверда земля.
     На нічному небі яскраво сяяли маленькі зірочки.
     - Ми на Трояндовій площі. - відзначив Максіон, приглядаючись у темряві до колони Сонця, що тепер становила загрозу всьому місту.
     - Так, нам вдалося! - з тріумфом вигукнула Ніка. - Джеліос?
     - Я тут. - знизу долинув невдоволений голос. - Здається, я вивихнув ногу.
     Вона допомогла йому підвестися.
     - Стривайте, де статуетка? - схвильовано вигукнув Максіон.
     - Вона у мене. - прошепотіла Ніка, навіть не розуміючи, як статуетка опинилася у її руках.
     - Ця колона створила нам стільки проблем. Можливо, варто просто зруйнувати її та й по всьому. Знищимо колону та врятуємо всіх жителів міста. - розгніваний голос Максіона пройняв темряву.
     - Ми не можемо знищити символ Пеліону. Крім того, ми не знаємо, що станеться якщо зруйнувати колону. Можливо, це лише прискорить катастрофу. - відказала Ніка. - Гаразд. Нам слід забратися звідси. Ходімо до лабораторії. Потрібно з'ясувати що тут сталося за нашої відсутності.
     Розділ шостий
     Вежа Шепоту
     Через травмовану ногу Джела вони не могли рухатися швидко. Нарешті перед ними постав будинок, оточений лісовими заростями. Тускле світло, що ринуло з прочиненого вікна, розсіювало темряву на подвір'ї. Максіон тихенько відчинив двері та допоміг Джелу переступити поріг.
     - Де ви були? - чіткий та дещо грубуватий голос Зенона донісся до їхніх вух. Він нерухомо стояв біля вітальні, ніби й справді чекаючи на їхню появу. Його перекошений та водночас розгніваний вираз обличчя нагнав на Ніку повне зніяковіння.
     - Ми були у моєму світі. - майже беззвучно прохрипіла вона, коли попелисті очі Зенона пильно оглядали статуетку у її руці. Її горло пересохло, і Ніка вже майже задихалась. Здавалося, її легені відмовилися функціонувати. Вона судорожно ковтала повітря, сподіваючись, що це допоможе покращити її стан.
     - Йому потрібна допомога. - обережно сказав Максіон, підтримуючи знесиленого Джела.
     Погляд Зенона Рейнола наповнився раптовим хвилюванням, що перемішався з неприхованим жахом. Він здригнувся, наче його тіло пронизав електричний струм.
     - Ні, я в порядку. - скривившись від болю, процідив Джел.
     - ЩО ви з ним зробили? - люто крикнув Зенон, блискавично підскочивши до нього. - Джеле, будь ласка не рухайся. Зараз тобі допоможуть. Заку! - його напружений голос помітно пом'якшав.
     - Зак тут? - вражено видихнула Ніка, вчепившись пальцями за горло.
     - А де ще йому бути?
     - Що сталося? - спросоння запитав Зак, розправляючи коричневу піжаму. Його обличчя здивовано витягнулось, коли він побачив Ніку та інших. - Ви повернулися!
     - Попіклуйся про Джела! - ледь стримуючи хвилювання, наказав Зенон. - А нам треба поговорити.
     Вони ввійшли до вітальні, де горів невеличкий торшер у формі лілії. Ніка втомлено сіла на диван та схилила голову.
     - Отже, ви знайшли другу статуетку. - невимушено почав Зенон, гнів та злість поступово згасали в його очах.
     - Так. Тепер у нас є всі шанси врятувати Пеліон. Це чудова звістка, чи не так. - радісно проголосив Максіон і зненацька спохмурнів. - Де Латея? Як їм вдалося уникнути сутички з ворогами?
     Зенон промовчав, він вхопив статуетку та почав її розглядати зі всі сторін, наче переконуючись, що то не фальшивка.
     - Де Латея? - гарячково повторив Максіон, метаючись по кімнаті. - Скажи, де вона.
     - На жаль, їй цього не вдалося. - незворушно промовив Зенон, поставивши фігурку юнака на стіл.
     - Що ти маєш на увазі? - Ніка не могла повірити його словам. Невже з Латеєю могло статися щось погане?
     - Заспокойтеся, вона жива. Навряд чи вони заподіють їй якоїсь шкоди.
     - Ті типи викрали Латею? - аж занадто голосно вигукнув Максіон.
     - Так. Ми не можемо зрозуміти тільки одного. Чому вони не чіпали Зака? Він був абсолютно беззахисний, так би мовити, легкою здобиччю. Але вони попросту його проігнорували. Це повинно щось означати. - замислено оголосив Зенон, зупинивши погляд на тусклому торшері.
     - Може, вони злякалися. - невдало висловила думку Ніка, змагаючись зі сном.
     - Кого? Нашого Зака? - Максіон не втримався від сміху. - Очевидно їх налякала його надто блискуча посмішка. Сподіваюся, колись він відкриє нам свій секрет.
     Ще деякий час Ніка слухала як Зенон та Максіон безглуздо сперечалися, її повіки ставали дедалі важчими. Думки закрутилися в голові, приємне відчуття безмежної легкості заполонило свідомість.
     - Ти вже прокинулася? - радісно прошепотів Джеліос.
     Ніка розплющила очі та посміхнулася, вгледівши перед собою його добродушне, сповнене неприхованої радості, обличчя.
     - Здається... Хіба що ти мені снишся.
     - Ні, це не сон. - він всадовився на стілець, поряд з її ліжком. Ніка пам'ятала, що засинала у вітальні, але тепер вони знаходилися у кімнаті, яку їй нещодавно виділили в цьому будинку.
     - Як я тут опинилася?
     Джеліос нахмурив брови.
     - Це Зенон тебе переніс, я хотів і сам це зробити, але він сказав, що я вивихну собі іншу ногу, а тобі переламаю всі кістки. Тому я погодився. - аж занадто швидко випалив він, показуючи на перев'язану праву ногу.
     Ніка потягнулась і вмостилася на краєчку ліжка.
     - Нога ще болить? - співчутливо запитала вона.
     - Аніскільки... ну, зовсім трохи... гаразд, болить. - щиро зізнався Джел під її вимогливим поглядом. - Зак говорить, що біль мине через декілька днів. Зрештою, це така дрібниця.
     - Чомусь Зенон так не вважав. - нагадала вона, міцно стиснувши губи. Його розлючене обличчя спливло у її пам'яті.
     - Ніка, ти знову переймаєшся поведінкою Зенона? Пора вже звикнути... Він завжди був таким обережним та завбачливим.
     - Усе гаразд. - збрехала вона. Недовіра до Зенона Рейнола зростала щомиті. Він однозначно щось приховував, в цьому Ніка анітрохи не сумнівалася. Проте вона не мала ні найменшого наміру зізнаватися у цьому.
     Джеліос повільно підвівся зі стільця та пошкутильгав до дверей.
     - Спускайся донизу, нам потрібно вирішити, що робити далі. Максіон трохи знервований через Латею. Він зібрався відправитися на її пошуки.
     Ніка голосно видихнула повітря, коли Джеліос зачинив за собою двері. Кімната наводила на неї безперервне відчуття розпачу. Вона поморщилася, від сонячного світла, що ринуло з вікна. Навіть тепле проміння сонця не спромоглося зробити цю кімнату більш затишною. Щось вельми гнітюче таїлося у її стінах. Ніка навіть мала на думці попросити Зака змінити їй кімнату, але боялася, що це принесе йому деякі незручності. А він і без цього був заклопотаний на повну. Зрештою їй довелося відмовитися від свого раптового задуму та змиритися з невиправною похмурістю цієї кімнати. Ніка відчинила вікно, давши можливість свіжому повітрю заповнити приміщення. Її не покидало відчуття, що саме Аврея жила у цій кімнаті та спала на цьому старому ліжку. Аби остаточно розвіяти свої сумніви вона почала нишпорити у дубовому комоді. На жаль, її спонтанне дослідження не дало бажаного результату, тому Ніка рішуче перейшла до шафи. Проте і тут вона зазнала невдачі.
     На останок вона безнадійно роззирнулася по кімнаті, хтось ретельно позабирав усі речі попереднього власника та приховав усі сліди. Зазирнувши під ліжко, Ніка не змогла стримати хвилювання, що зненацька накинулося на неї. Щось було загорнуте у шматок вицвілої тканини. Вона дістала цей невеличкий згорток і протерши його від пилу, поклала собі на коліна. Ще якусь мить Ніка пильно його розглядала й не наважувалася розгорнути. А якщо її сумніви підтвердяться? Що робити тоді? Тепер це не мало ніякого значення. Вона твердо вирішила не розповідати про свої підозри, адже винищувачів як таких уже й не існує. Залишилися лише звичайні люди, що живуть буденним життям та навіть не здогадуються про своє темне минуле. Ця думка трохи втішила її, напруження поволі зникало, натомість приходило приємне відчуття незвичного спокою.
     Нарешті Ніка затамувала подих і розгорнула тканину. Старий наручний годинник виглядав дещо дивно. На циферблаті була намальована золотиста спіраль та ще якісь малесенькі позначки, чорні шкіряні ремінці були помітно протертими. Вона начепила годинник собі на зап'ястя і спробувала зрозуміти його призначення. Таки нічого не збагнувши, Ніка подалася до вітальні, щоб розповісти друзям про свою знахідку.
     Усі крім Данаї та Кори зібралися навколо столу та зачаровано дивилися на дві статуетки, що стояли на ньому.
     - Я гадала, що ти сховав іншу статуетку. - звернулася Ніка до Зенона.
     - Так, спочатку я мав щось подібне на думці, але потім зважив, що найбезпечніше їй буде зі мною. - хвальковито вимовив він, сідаючи у крісло.
     - Гаразд. - кивнула вона, зрештою Зенон Рейнол був найнадійнішим охоронцем для цієї речі. Він володів неймовірними прийомами боротьби та був наділений неабиякою відвагою. - Де дівчата?
     - Скоро прийдуть. Кора винайшла новий крем для обличчя, вони збирають якісь лісові трави. Даная охоче їй допомагає, адже хоче випробувати те косметичне диво на собі. - з небувалою швидкістю відчеканив Зак, споглядаючи на скривлене обличчя Зенона.
     - Останній раз коли Даная випробовувала якийсь крем, вона вкрилася червоними плямами та пухирцями. Це тривало два тижні. - замислено пояснив Джеліос, намагаючись приховати посмішку.
     - То була звичайна алергічна реакція. Таке трапляється дуже рідко. - квапливо виправдався Зак, схрестивши руки на грудях.
     - І той кумедний випадок з блиском для губ. - давлячись від сміху, прохрипів Джел. Зенон ще більше скривився.
     - Даная точно не сподівалася на такий результат, - продовжив Максіон. - Її губи набрякли та збільшилися вдвічі. Крім того вона не могла говорити, лише вигукувала якісь незрозумілі звуки. На щастя, Зак та Кора змогли виправити той недолік всього за декілька днів.
     - Досить, на сьогодні спогадів. - сердито пробурчав Зенон і всі відразу притихли. - Потрібно вирішити, що робити далі. Нам всім відомо, що часу залишилося небагато.
     - Так, саме тому ми повинні негайно вирушити на пошуки Латеї. - випалив Максіон, нахмуривши брови.
     - І де ж ми будемо її шукати? Твої слова позбавлені будь-якого сенсу. Зараз нам слід думати лише про безпеку міста та його жителів.
     - Латея ризикувала життям заради Пеліону. А ви хочете покинути її? А якби на її місті опинився хтось інший Даная чи Джеліос? Що ти зробив би в такому випадку?
     Слова Максіона повністю розізлили Зенона Рейнола. Його сірі очі палали безмежною люттю. Він вже не контролював свій гнів. Ніка боялася, що вони накинуться один на одного, тому швидко підняла руку вгору.
     - Послухайте, сьогодні я випадково натрапила на... - вона не встигла розповісти їм про старий годинник, на якого ніхто не звернув навіть найменшої уваги, бо Даная та Кора захекано вбігли до вітальні.
     - Що сталося?
     - Це лежало під дверима. - важко дихаючи, пропищала Даная, стискаючи в руці складений папірець. Її знервований вираз обличчя вказував на те, що вона вже прочитала його зміст.
     Зенон вихватив у неї папірець та пробігся по ньому напруженим поглядом, його обличчя також витягнулося.
     - Що там? - не стримався Максіон, зминаючи пальці.
     - Принесіть статуетку до старої вежі, в інакшому разі на дівчину чекає неминучий кінець.
     Ніка заклякла на місці, її серце забилося швидше та гучно відлунювало у вухах, ще декілька секунд вона простояла у повному ступорі, а потім блискавично зірвалася з місця та вихопила записку з рук здивованого Зенона, аби переконатися у правдивості його слів. Всі спостерігали за нею у нестерпній тиші. Ніка три рази перечитала коротке послання, яке прокручувалося в її голові, поки мозок остаточно його сприйняв. Нарешті вона поглянула в спантеличені обличчя друзів, не в змозі промовити бодай одного слова.
     Зенон вийшов на середину кімнати та звернувся до всіх присутніх.
     - Я припускав, що може статися щось подібне. Тепер нам слід вирішити, що є важливішим - життя однієї дівчини чи всього міста. Цей вибір занадто важкий, але результат вже очевидний. Наше завдання - врятувати Пеліон. Нічого з цим не поробиш, заради благополуччя міста ми мусимо йти на жертви. Таким є моє рішення.
     Всі опустили голови, схвильовано розмірковуючи над його словами, лише Максіон розлючено скривився та стиснув руки в кулаки.
     - Я не згоден. - аж занадто голосно та імпульсивно крикнув він, його обличчя помітно побагровіло. - Ми не мусимо жертвувати нічиїм життям. Латея ніколи не покинула б своїх друзів у біді.
     - Латея хотіла врятувати Пеліон. Невже ти гадаєш, що вона зрадіє, коли ми обміняємо статуетку на її життя і тим самим приречемо весь Пеліон на загибель. - процідив крізь зуби Зенон, прищуливши попелисті очі.
     Максіон заперечно похитав головою.
     - Ні, я не збираюся віддавати їм статуетку. Це ж стане величезною помилкою.
     - Я радий, що ти це розумієш. Просто змирися, її жертва не буде марною. Так вже й сталося... Мені й справді шкода, ми повністю залежимо від обставин.
     - Обставини ніколи не змушують нас діяти, ми самі робимо вибір на їхню користь. Я врятую Латею і без вашої допомоги.
     - Схаменися! Ти занапастиш не тільки себе але й усіх нас. На тобі лежить величезна відповідальність за благополуччя міста. Якщо вони спіймають тебе, то весь наш план зійде нанівець. Хтось розраховував на тебе, не забувай про це. Іди до своєї кімнати та приведи до ладу всі думки. Негайно!
     Максіон обурено розвернувся і щодуху вилетів з вітальні. Ніка помітила на його обличчі вираз безмежного розпачу.
     - От і все. Займайтеся своїми справами, поки є така можливість. - зовсім тихо промовив Зенон, втомлено поглядаючи у вікно.
     - Зеноне, нам потрібно обговорити деякі деталі. Ходімо до лабораторії. - серйозним тоном промовив Зак, тримаючи у руках свій записник. Вдавши, ніби нічого не сталося Даная та Кора подалися доробляти крем, хоча їхні обличчя були оповиті безмежним смутком.
     Ніка та Джеліос залишилися наодинці. Декілька хвилин вони просиділи в повній тиші.
     - Ми чинимо неправильно. - нарешті прошепотіла вона, стримуючи роздратування. Всередині кипіла провина, здавалося, це відчуття посилювалося щомиті.
     - Знаю, це ж несправедливо. Проте Зенон не піддасться жодним благанням. Ми не зможемо його переконати змінити думку та кинути всі сили на порятунок Латеї.
     - Чому він завжди все вирішує. Звісно, Зенон добре володіє бойовим мистецтвом та прекрасно розуміється на складанні блискучої стратегії, але ж все одне це не виправдовує його бажання подавляти інших людей. Чи може він не здогадується, що ми також здатні мислити.
     - Все зовсім не так. Зенон відчуває велику відповідальність за нас усіх. Зрозумій, якщо щось піде не так, він буде винити лише себе, тому й намагається звільнити нас від цього тягаря. Повір, він не має поганих помислів щодо когось із нас і я цілком впевнений, що він хотів би допомогти Латеї, якби це не мало таких невтішних наслідків для міста. - Джеліос довго вдивлявся у стіну, наче під гіпнозом, а потім поглянув прямісінько їй в розпачливе обличчя. Його погляд виражав повну розгубленість. - Макс був сам не свій. Може, спробуй поговорити з ним.
     - Він не захоче нікого бачити. Гадаю, зараз йому краще побути на самоті.
     - Ти маєш рацію... - стиха видихнув він, поправляючи рукою чорне волосся, що затулило блакитні очі. - Для нас усіх настав важкий час. Це потрібно просто пережити. Можливо, ми зуміємо врятувати Пеліон і без твоєї участі. Я певен Зак щось вигадає, і тобі не доведеться виходити на Трояндову площу в день спалаху.
     Ніка помітила, що на його обличчі викарбувався страх.
     - Ні, Джеле. Це повинна зробити саме я. - майже не ворушачи губами, прошепотіла вона.
     - Будь ласка, відмовся від цього небезпечного задуму. Зенон ніколи тебе не примусить, якщо зробиш свій вибір. Зміни все, доки ще не пізно. Я піду замість тебе.
     - Що? Не кажи дурниць. Статуетки можуть з'єднати лише ті, хто здатен здійснювати перехід.
     - Але, я також потрапляв до вашого світу... Пам'ятаєш? Тоді ти ще помітила мене на сковзанці...
     - Ага. Я тоді добряче вдарилася об лід, а Борис довго мене переконував, що розмовляв не з тобою. .
     - А потім я з'явився вночі у парку, коли винищувачі оточили вас... - з надією продовжував Джел, схиливши голову собі на руки.
     В її голові перемішалися картинки минулих подій, вона здригнулася, а потім завмерла на місці.
     - Це зовсім інше. Ти здійснював перехід завдяки науковим розробкам Зака, про які він довідався зі щоденника Евена Соллорі.
     - Але я хочу спробувати. - невблаганно проказав він.
     - Це надто великий ризик. Ти можеш загинути. Зенон ніколи тобі не дозволить.
     - А хто буде його запитувати? Ти ж сама тільки що сказала, що ми теж здатні мислити... - буркнув Джел, пошкандибавши до дверей.
     - Досить, я вже все вирішила. Ми з Максом з'єднаємо ці статуетки та врятуємо Пеліон. - аж занадто грубо проказала Ніка.
     - Я принесу щось поїсти.
     З кам'яним виразом на обличчі Джеліос розвернувся та почовгав з вітальні. Його нога все ще була перев'язана до коліна. Ніка шкодувала, що дозволила собі такий імпульсивний тон. Все-таки Джеліос прагнув її захистити. Вона зібралася наздогнати його та попросити вибачення, але в цей момент до вітальні увірвався Максіон. Ніку насторожив його надто незворушний вигляд. Він однозначно щось замислив.
     - Як ти? - обережно запитала вона, не зводячи очей з його заціпенілого обличчя.
     - Все гаразд. - доволі холодно проказав він.
     - Точно?
     - Так. Я зрозумів, що доля Пеліону набагато важливіша за життя Латеї. Зенон зумів мене переконати. Можеш вже йти, зі мною нічого не трапиться.
     - Максе, нам усім важко змиритися з цим. Я знаю, що ти відчуваєш і...
     - Залиш мене одного! - крізь зуби процідив він, дивлячись собі на руки.
     - Ні, я краще залишусь тут. - твердо мовила вона та вмостилася на дивані.
     - Ніка ти можеш іти... - через силу вимовив Максіон, примруживши очі. Вона не могла зрозуміти, чому він так прагнув позбутися її.
     - Нам справді потрібно поговорити. Ти поводишся якось дивно.
     - Пробач. Я мушу це зробити. - Максіон підбіг до стола та схопив срібну фігурку дівчини.
     - Що ти робиш? - вона схвильовано зістрибнула з дивану та спробувала забрати в нього статуетку. Проте Максіон сильно відштовхнув її вбік, і Ніка заледве втрималася на ногах, вона обперлася об стіну і поглянула на нього з неприхованою злістю.
     - Навіть не думай завадити мені. Я поверну Латею і статуетку. - кинув він через плече, вибігаючи з кімнати.
     - НІ! - крикнула вона йому услід, заливаючись слізьми. - Не роби цього.
     Джеліос зайшов до вітальні з тарілкою бутербродів у руках. Побачивши заплакану Ніку, що сиділа біля стіни, він відразу кинувся до неї, тарілка впала на підлогу.
     - Що сталося?
     - Він забрав... - вона не могла договорити, лише вказала рукою на стіл, де стояла лише одна статуетка.
     - Максіон?
     Ніка лише кивнула. Через хвилину всі зібралися у вітальні.
     - Я всім забороняю покидати цей будинок, особливо це стосується Ніки та Джеліоса! - розгнівано наказував Зенон, згрібаючи біле волосся у хвіст. - Я сам поверну Максіона. Мені не знадобиться ваша допомога. Це всім ясно? Заку, сховай іншу статуетку.
     Він прожогом чкурнув з будинку, з гуркотом зачинивши за собою двері.
     Почервоніла Даная, побігла до себе в кімнату, Кора кинулася її заспокоювати. Зак розгублено вхопив статуетку та схвильовано покинув вітальню.
     - Заспокойся, скоро все скінчиться. - Джеліос обережно обійняв Ніку, допомагаючи їй звестися на ноги.
     - Я повинна допомогти йому! - заревіла вона, спираючись на його плече.
     - Зенон наказав не виходити з будинку, він нас уб'є.
     - Нехай, але спочатку ми врятуємо Макса. Я ніколи не пробачу собі, якщо з ним щось трапиться. Джеле, залишайся тут, тобі забракне сил дійти туди.
     - Я не відпущу тебе. - він встав навпроти дверей та розвів руки, наче птах, що готується до польоту. Його обличчя побіліло та вкрилося краплинами поту. Ніка вибухнула неконтрольованим гнівом. Вона повинна була вирватися з цього будинку за будь-яку ціну. А Джеліос відчайдушно намагався завадити цьому.
     - А що ти зробиш? Приклеїш мене до стіни чи покличеш Зака? - гаркнула вона, метаючись по кімнаті.
     Він важко зітхнув і притулив долоню до змокрілого лоба.
     - Гаразд, хочеш іти? Я не стану тобі на заваді, тільки за однієї умови.
     - Якої? - Ніка встала навпроти нього, та пильно поглянула в блакитні очі, сповнені страху та рішучості.
     - Я піду з тобою! Це не обговорюється. Мені вже набагато краще.
     - Ти сам вирішив. - вже не було ні часу ні бажання сперечатися. Ніка діяла інтуїтивно, вона навіть не мала плану.
     Ніка дуже помилялася, гадаючи, що Джеліос буде відставати від неї. Незважаючи на свою поранену ногу, він рухався доволі швидко. Уже через пів години вони прибули до місця призначення. Старі руїни були залиті сонячним сяйвом. Навколишня тиша навіювала якийсь дивний спокій, що поволі змішувався з гнітючим відчуттям. Джеліос обперся на стару напівзруйновану стіну та роззирнувся довкола.
     - Зенон, нам цього не подарує. Він точно мене уб'є. - захекано проказав він, підтримуючи перев'язану ногу.
     - Навряд чи, він занадто тебе оберігає. - заспокоїла його Ніка, діставши з рюкзака пляшку води, вона зробила невеликий ковток. Це принесло їй значне полегшення. Горло вже перестало пекти, тому Ніка спромоглася дихати на повні груди. - Нам потрібно дістатися вежі. Джеліосе, залишайся тут. Ти не прошкутильгаєш по тих руїнах. Далі я піду сама.
     - Ніка, я чудово пересуваюся. Ми підемо разом. У нас угода, пам'ятаєш?
     - Добре. Тільки не відходь від мене. Не хочу, щоб ти постраждав. Тоді Зенон точно мене уб'є.
     Нарешті серед руїн з\'явилася біла вежа Шепоту з золотим наконечником, що впинався у блакитне небо. Вони притаїлися за стіною, щоб продумати подальші дії.
     - Потрібно перехопити Макса та відібрати у нього статуетку. Цікаво, де Зенон?
     - Мабуть, сидить собі десь у засідці.
     - Гадаєш, ми прийшли зарано.
     - Зовсім ні. Поглянь. - Джеліос вказав у бік вежі. Ніка затамувала подих, коли побачила Максіона з невеличкою коробкою в руках. Її дихання стало занадто гучним.
     - Я встигну переконати Макса віддати мені статуетку, доки не з'явилися ті типи. Сиди тут, і подаси мені знак, коли узрієш когось підозрілого.
     - Ніка, не йди туди... - благально прошепотів Джел, коли вона вже щодуху мчалась у бік Максіона.
     - Віддай це мені! - крикнула Ніка, міцно вчепившись руками у коробку.
     Максіон приголомшено роззявив рота, він точно не очікував побачити її тут.
     - Що ти тут робиш? - задихаючись, прохрипів він.
     - Тебе рятую! Віддай статуетку.
     - Тікай звідси негайно, ти все зіпсуєш. - нажахано викрикнув він, відсахуючись від неї.
     Ніка зробила декілька кроків назад.
     - Ти повний бовдур. - вона обернулася, щоб поглянути на стіну, за якою ховався Джеліос.
     - Стій, вже пізно. - нажахано викрикнув Максіон.
     Дві високі постаті вийшли з білої вежі та направилися до них. Ніка відчула як похололи її руки. Здавалося, все тіло перетворювалося на крижину. Відстань між ними зменшувалася щосекунди. Максіон помітно нервував, проте не зрушив ані кроку, наче його ноги приросли до землі.
     Нарешті, Ніка змогла угледіти незворушні обличчя тих двох чоловіків, що спинилися навпроти них. Один з них був блондином, а інший мав розтріпане каштанове волосся. Їхній одяг був дещо дивний, наче вони прибули з іншого часу.
     Блондин у чорній сорочці промовив рівним голосом, сповненого гіпнотичних ноток.
     - Нам потрібна статуетка.
     - Де Латея? - Максіон, роззирнувся довкола.
     - Дівчина у вежі, на верхньому рівні. - цей голос змусив Ніку здригнутися.
     - Ні, не віддавай. - загорлала вона коли Максіон протягнув їм коробку. Далі все відбулося дуже швидко. Її руки схопили коробку з одного боку, а руки блондина - з іншого.
     - Ніка! - крики Джеліоса, прокотилися по руїнах, та здавалося, пройняли все навколо. Він шкутильгав прямісінько до них, обличчя Максіона витягнулося ще більше. Неочікуваним ударом Ніка вибила коробку з рук блондина. Статуетка вилетіла назовні та прокотилася на землі.
     - Орене! - вигукнув чоловік з каштановим волоссям, скочивши за статуеткою, проте спритна Ніка зуміла його випередити. За якусь долю секунди вона усвідомила, що тримає у руці зовсім іншу статуетку, а не ту, що належала Кадему Пеллу. То була срібна фігурка дівчини, що тримала у руці якийсь дивний музичний інструмент, схожий на скрипку. Скориставшись розгубленістю Ніки світловолосий Орен вихватив статуетку.
     - Ніка, ти жива? - захеканий Джеліос затулив її собою та схилився на одне коліно.
     - Що ви мені підсунули? - люто закричав Орен. - Це якийсь непотріб.
     - Звісно, чи ви сподівалися, що ми віддамо вам справжню статуетку? - до всіх долинув знайомий, надміру впевнений голос. Ніка, не могла збагнути, як Зенону вдалося з'явитися так непомітно. Він наблизився до Максіона і став з ним пліч опліч, навіть не поглянувши на сконфуженого Джела.
     Блондин злісно жбурнув фальшиву статуетку об напівзруйновану стіну та хижо перекосивши обличчя, закотив рукав. На його зап'ясті зблиснув квадратний браслет.
     - Падайте вниз! - прокричав Зенон, хутко кинувшись на озвірілого Орена. Проте його відразу відкинуло якоюсь невидимою хвилею. Вдарившись об стіну, він хутко підвівся і знову побіг на супротивника. Проте і цього разу Зенона підкинуло у повітря і перевернувшись декілька разів, він гепнувся на землю.
     Під огидливий сміх чоловіка з каштановим волоссям, Орен спрямував руку на спантеличеного Максіона, і той прокотившись, вдарився об величезну кам'яну брилу. На його зіщуленому обличчі з'явилася кров.
     - Ні! - Джеліос злякано обійняв Ніку, намагаючись захистити її від невидимої атаки, проте це не спрацювало й наступної миті вони обоє зірвалися з місця та відлетіли на кілька метрів. Боляче вдарившись об якийсь камінь, Ніка відчула, як завібрувала її рука, наче по ній пройшовся електричний струм. Старий годинник, який вона знайшла під ліжком, спалахнув зеленим сяйвом.
     - Що це? - запитав Джеліос, знесилено скорчившись на землі.
     - Не знаю. - Ніка відповзла вперед та інтуїтивно спрямувала руку на Орена. Потім сталося щось неочікуване. Двоє чоловіків крутнулися навколо себе та втратили рівновагу. Орен злякано крикнув, і наче від дужого удару, повалився на землю. Інший, з незвичною легкістю злетів вгору та зі всього маху гепнувся об стіну.
     Зенон квапливо підскочив до лежачого Джела та зиркнув на нього з неприхованим докором.
     - Вони тікають. - схвильовано крикнула Ніка, спостерігаючи, як ті двоє забігли до вежі.
     - Пробач, що не послухав тебе. - крізь зуби процідив Джеліос, скривившись від болю.
     - Поговоримо про це пізніше. Максіоне, забери їх звідси. - скомандував він наостанок, кинувшись навздогін.
     - Ні, я нікуди не піду. - спантеличено вигукнула Ніка, коли Макс допомагав Джелу звестися на ноги. Щось манило її до вежі та примушувало діяти. Відвага наповняла її зсередини та, здавалося, просочилася у кожну клітинку її тіла. Страх повністю розчинився у хвилі нових відчуттів та щирому бажанні допомогти. Цей дивний годинник мав на неї якийсь дивний та незбагнений вплив. Він, наче, випромінював потужну енергію та був джерелом безмежної віри у перемогу.
     - Вони ледве не повбивали нас. А ти хочеш залишитися тут? - суворо гаркнув Максіон, закинувши руку Джела собі на плече.
     - Як же Латея? - її здивувало, що він вже не переймався долею цієї дівчини.
     - Зенон подбає про неї. Це був наш план, доки ви його не зіпсували. Все як завжди. - прохрипів він у відповідь.
     - Я можу допомогти! Я хочу все виправити... - Ніка притисла до себе руку з годинником та з усіх сил помчалася до вежі. Яскраве сонце засліплювало очі, нарешті вона дісталася вхідного отвору. Всередині пахло сирістю, грубезні кам'яні стіни були вкриті пліснявою. Через невеличкі круглі вікна та тріщини у стінах, проникали сонячні промені та розсіювали похмуру напівтемряву. Ніка попрямувала гвинтовими східцями, що вели на верхній рівень. Навкруги панувала абсолютна тиша. Не було чути жодного звуку боротьби, здавалося, нога людини не ступала сюди вже декілька сторіч.
     - Зеноне... - мляво пробурмотіла Ніка, прислухаючись до власних кроків. Проте тиша продовжувала навіювати моторошне відчуття. Пройшовши ще кілька рівнів, вона побачила перед собою високу постать. Серце ледь не вистрибнуло з грудей. Ніка притислася до стіни, намагаючись втримати рівновагу.
     - Я не заподію тобі зла. - пролунав гіпнотичний низький голос.
     То був чоловік років сорока з довгим кучерявим волоссям чорного кольору. З його перенапруженого лиця не сходила втома, а карі очі, були наповнені безкінечним смутком.
     - Хто ви? - запитала Ніка, розглядаючи його довгий чудернацький плащ.
     - Я нічого не можу вдіяти. Усі мої спроби зазнали невдачі. - розпачливо проказав він, ігноруючи її запитання. - Тепер ви моя остання надія. Врятуйте Пеліон.
     - Не може бути... - вона завмерла з роззявленим ротом. Думка, про те, що перед нею стоїть справжній засновник Пеліону, привела її в повне потрясіння. - Ви Кадем Пел?
     - Зараз, я лише тінь у твоїй голові. Прислухайся до своїх думок, вони вкажуть тобі шлях.
     - Ні, Кадем Пел помер. У Пеліоні є його могила. - спантеличено вигукнула вона, ще міцніше притиснувшись до холодної стіни.
     - Це всього на всього красиві легенди. Ніхто не знає правди. Усі живуть ілюзією. Саме тому я обрав вас. Ви можете змінити все. Не дайте Пеліону загинути. - його шепіт наповнив тишу, і, здавалося, був невід'ємною її частиною.
     - Це ви передали Максу послання. Ви звалили на наші плечі цей величезний тягар. - в розпачі Ніка заплющила очі та затулила обличчя руками.
     - Ви створите нову історію. Не опирайтеся своїй долі. Дороги назад вже немає. З часом ви змиритися з таким станом речей. У майбутньому на вас чекає багато подвигів та величних справ. Тепер розплющ очі та біжи на верхній рівень. Мерщій!
     Ніка сполохано розімкнула повіки та узріла недалеко від себе білявого Орена з витягнутою рукою. За долю секунди її відкинуло на східці. Різкий біль спалахнув у правому боці. Наручний годинник знову завібрував та замерехтів зеленим світлом. Витерши долонею обличчя, Ніка спрямувала руку в бік розлюченого Орена. Але той зумів відхилитися від невидимої атаки.
     Зціпивши зуби, вона звелася на ноги та почала видиратися нагору. Нарешті Ніка дісталася верхнього рівня. Це було невелике приміщення з напівзруйнованими колонами та маленькими віконцями, в одній зі стін був великий пролом. Вона заповзла за одну з колон, її дихання було занадто гучним та знервованим.
     - Я знаю, що ти тут. - вдоволено проказав Орен, на його вустах з'явилася зловісна посмішка. - Твій час минає. Пеліон буде знищений, ми знайдемо спосіб спинити вас.
     - Можете на це не розраховувати! - викрикнула Ніка та навіть не помітила як опинилася на його спині. Її руки міцно стисли його голову. Проте Орен з легкістю зіштовхнув її на кам'яну підлогу. Він витягнув руку з блискучим браслетом і Ніку відкинуло до проламаної стіни. З гучним вереском вона зірвалася вниз, проте встигла вхопитися руками за дерев'яну балку, що стирчала з кам'яної брили. З верхнього рівня долинув якийсь шум. Ніка спробувала викарабкатися у проламану стіну, проте їй забракло сили. Не тямлячись від жаху, вона знову заверещала.
     - Тримайся! - Зенон вхопив її спітнілу руку та допоміг вибратися з пролому.
     Важко дихаючи та судомно здригаючись, Ніка притулилася до колони.
     - Все гаразд. Ти в безпеці. - лагідно промовив він, протерши рукою її забруднене обличчя.
     - Латея?
     - Так, це я. - усміхнулася темноволоса дівчина. - Не хвилюйся за мене. Ми побачили як ти вилетіла у ту дірку в стіні. Це просто щастя, що ти... - вона ледве стримувала сльози.
     - Ніко, пробач, що дозволив цьому статися.
     - Спасибі, що врятував мене. Якби ви спізнилися хоч на мить, для мене все закінчилося б набагато раніше. - прохрипіла вона, дивлячись на свої подерті джинси.
     - Ти справді його бачила? - у захваті вигукнула Даная, коли Ніка розповіла усе, що з нею трапилося у вежі.
     - Скоріше то була звичайна галюцинація. Не дарма ту вежу називають Вежею Шепоту. Серед народу вже давно ходять чутки, що кожен може почути там чиїсь шепіт. - твердо проказала Латея, примруживши очі.
     - Але то був не просто шепіт, я бачила його обличчя. Він стояв переді мною, так само як ви зараз стоїте. - не погодилася Ніка. - Ймовірно, це він передав Максу послання. Я, знаю, що це прозвучить дивно, але у цьому полягає правда. Ми помилялися щодо Левена, це Кадем Пел спрямовує усі наші дії. Він обрав саме нас.
     Запала тривала мовчанка. Кожен намагався осмислити почуте.
     - Латея має рацію. Ми не повинні зважати на ці видіння. Вони лише заплутають нас. Гадаю, це все вплив годинника. Заку, ти вже розібрався з тією штукенцією. - Зенон кинув погляд на лабораторний стіл, за яким заклопотано возилися Зак та Кора.
     - Хвилинку, ми вже закінчуємо. Це точно не годинник.
     - Це ми вже дізналися. - буркнув Максіон, втомлено відкинувшись на спинку крісла.
     - Цей прилад дуже потужний. - заявив Джеліос, тепер в нього була перев'язана і ліва рука.
     Зак скорчив гримасу.
     - Так, він випромінює якісь невидимі хвилі, що здатні пересувати предмети. Очевидно, його використовують як зброю. І ти знайшла його під ліжком? - з неприхованим сумнівом запитав він Ніку.
     - Ага. Я просто хотіла дізнатися, кому належала та кімната.
     - В ній жив Левен. Я позабирав усі його речі, але, мабуть, забув заглянути під ліжко. - стиснув плечима Зак. - Хоча ця річ врятувала вам життя. Залишається лише довідатися, як її активувати.
     - Здається, вона включилася сама, коли Орен відкинув нас таким же браслетом. Відчуття були досить дивними. Я раніше не відчувала нічого подібного.
     - Виходить, що прилад активується тоді, коли сприймає подібні хвилі. Скажімо це своєрідна захисна реакція. - у захваті проказав Зак, на його вустах з'явилася сліпуча посмішка.
     - Зеноне, нам варто поговорити... - прохрипів Джеліос, винувато схиливши голову.
     - О, Коро, ти якраз збиралася навчити мене готувати м'ясний пиріг. Гадаю, зараз саме час розпочати наше заняття. Та й візьмемо з собою Данаю, лишні руки ніколи не завадять на кухні.
     - На кухню? - сконфужено перепитала Даная, розгладжуючи пальцями золотаві кучері.
     - Не барися. Ходімо з нами Латті! - весело гукнула Кора, хватаючи Данаю за руку.
     - Так. Звичайно. - погодилася Латея, таємничо зиркнувши на Зенона. Максіон також приєднався до них.
     - То була моя помилка. Я мав тебе послухати. - Джеліос міцно обплів себе руками, наче боявся втратити рівновагу.
     - Ні, це все моя вина. Джел тут ні до чого. Він не хотів відпускати мене саму.
     - Ніка, чого ти завжди звалюєш все на себе. Я дозволив тобі піти, отже це моя провина. Зеноне, ти можеш злитися на мене скільки завгодно, я дійсно заслуговую на це. Я готовий прийняти будь-яке покарання.
     - Я не збираюся на тебе гніватися. Ти все зробив вірно. - тихо промовив Зенон, крокуючи вздовж стіни.
     - Так. Я визнаю свою прови... ЩО? - Джеліос здивовано витріщився на нього.
     - Ти вчинив сміливо. Я радий, що все обійшлося кількома подряпинами та незначними пораненнями.
     На щоці Зенона також виднівся синець.
     - Ти нормально почуваєшся. Може ти вдарився? Куди поділися звичні фрази типу " я ж казав", " ви хоч розумієте на яку небезпеку себе наразили", " потрібно було хоч трохи думати" або " усі ваші дії були повним безумством". Зеноне, ти повинен накричати на мене! Ніка була за крок від загибелі, а ти говориш, що я все зробив вірно. - нервово випалив Джеліос, перекосивши обличчя.
     - Ніка аж ніяк не могла розбитися, тому що при падінні з такої висоти вона здатна здійснити перехід.
     - Звісно. Джеле, пам'ятаєш як ти змусив мене стрибнути з того дерева? - посміхнулася Ніка, після такої звістки її тіло значно розслабилося. - До речі, що сталося зі справжньою статуеткою?
     - Не хвилюйся з нею все гаразд. Коли я наздогнав Максіона, у нас виник план підмінити статуетки. Я мусив знайти Латею, поки він тягнув час. Але тоді нахопилися ви та внесли суттєві зміни.
     - Куди поділися ті типи? З вежі є лише один вихід... - замислено проказала Ніка. Сумніви закрутилися у її голові. Все-таки Орен та його напарник не могли щезнути безслідно.
     - Втекли... Як твоя рука? - він швидко перевів тему та звернувся до Джела.
     - Зеноне, ти належиш до тих крутих хлопців, що не переймаються такими дрібницями, як пошкоджена рука.
     - Твоє здоров'я ніколи не було мені байдужим, тож дотримуйся усіх вказівок Зака, якщо не хочеш, щоб я запроторив тебе до лікарні. Звісно, це порада, а не погроза.
     - Потрібно розповісти Максу, що я понесу статуетку до колони Сонця. - Ніка була налаштована рішуче, їй набридла вся ця брехня.
     Зенон звузив попелисті очі. Один його вигляд вказував на категоричну відмову.
     - Боюся, він ще не готовий прийняти правду. Нехай вважає, що це завдання належить виконати лише йому та мені.
     - Ні, він заслуговує на це. - не вгавала вона, затамувавши подих.
     - Зрозумій, в останній момент він нічого не зможе вдіяти. Треба чекати.
     - Я згоден з Нікою. Максіону слід знати про наш задум. - зненацька втрутився Джеліос, в його блакитних очах з'явилася надія. Очевидно, він сподівався, що Максіон зможе відговорити Ніку від такого ризикованого вчинку.
     - Джеле, не втручайся в наші справи. - холодно процідив Зенон. - Ми самі все владнаємо. Отже, на чому я спинився... Максіон не змириться з таким ходом дій. Тому, зараз нам краще не ризикувати. Ми спроможні врятувати сотні життів. Варто пам'ятати про це. Я обов'язково підстрахую вас.
     - Зеноне, вони можуть постраждати. А тобі плювати на це! Ти просто схиблений на ідеї врятувати Пеліон за будь-яку ціну.
     - Годі, скиглити. Спалах не зашкодить їм. Скільки раз це можна повторювати. Крім того я подбаю про їхню безпеку, якщо Орен захоче повернутися. Все буде добре. - аж занадто голосно крикнув він, міцно зігнувши пальці. В цей момент до кімнати забігла Даная. Її розтріпане волосся та усміхнене обличчя були всипані борошном.
     - Пиріг скоро буде готовий. Ну, тільки якщо Кора захоче приготувати інший, бо цей ми трохи зіпсували. - захекано пролепетала вона, чкурнувши далі.
     - Коро, прийми мої вибачення. Ми просто пожартувати. - розгублено вигукнув Зак, шукаючи укриття біля лабораторного столу. Його одяг також був весь у борошні.
     Далі з'явилася Кора, її перекошене обличчя палало гнівом. З ніг до голови вона була білою та скидалася на роз\'ятрену примару.
     - Навіщо ви використали кондитерську вибухівку, вона призначена лише для тортів. От, паразити. Ви зіпсували нашу вечерю. Тепер будете сидіти голодні. - аж занадто високим тоном пропищала вона, змахнувши тоненьким кулачком.
     Ніка усміхнулася, згадавши як минулого разу саме вона стала жертвою їхнього кулінарного витвору.
     Розділ сьомий
     Підозра
     - Джеле, коли вже можна розплющити очі? - невдоволено пробурмотіла Ніка, знову наткнувшись ногою на камінь. Вже понад півгодини вона наосліп йшла вулицею Пеліону, бо Джеліос хотів зробити їй якийсь захоплюючий сюрприз.
     - Ще трохи. Не поспішай. Ми вже майже прийшли. - аж занадто спокійним голосом проказав він, тримаючи її за руку. Ніка важко зітхнула та продовжила йти вперед, хитаючись в різні боки.
     Нарешті вони спинилися.
     - Тепер можеш поглянути.
     Відчувши значне полегшення Ніка розплющила очі - її подиву не було меж. Картина була цілком неймовірною. Перед ними знаходилася скляна будівля у всій своїй величі та красі. Тисячі кольорових скелець виблискували під яскравим сонячним промінням.
     - Це надзвичайна краса. - захоплено видихнула вона. - Я бачила її лише здалека, коли ми були на пагорбі, біля руїн. Але тепер... - слова просто застрявали у горлі. Таку красу було неможливо навіть уявити.
     - Гадаю, сюрприз є вдалим.
     - Безсумнівно.
     - Ніко, я хочу, щоб ти бачила Пеліон лише з найкращих сторін.
     Сама споруда скидалася на собор у готичному стилі, проте усі її стіни були зроблені з маленьких кольорових скелець. А незвичні круглі вікна були фіолетового кольору. Навколо не виявилося жодної людини. Квітучі дерева, що росли поблизу надавали споруді ще більш витонченого вигляду. Вони попрямували до входу. Двері також були зроблені зі скелець.
     У просторій залі було прохолодно. Джеліос пошкутильгав до невеличкої лавки, що стояла у самому центрі.
     - Сюди.
     Ніка слухняно всадовилася на запропоноване місце та поглянула на височенну стелю. Джеліос сів поряд та витягнув перебинтовану ногу.
     - Ще болить? - турботливо запитала Ніка, споглядаючи на його різнобарвне обличчя.
     - Вже ні. Через два дні Зак пообіцяв зняти всі пов'язки. - вдоволено проказав він, притискаючи до себе перев'язану руку. - Я також зможу підстрахувати вас у день спалаху.
     - Джеле, це небезпечно. Ти хочеш звихнути собі ще шию? Зенон та Макс впораються і без твоєї допомоги.
     - Але я теж можу бути корисним.
     - На відміну від тебе, вони ще не ламали собі ніг та рук. І Зенон не збирається появлятися на площі. Там буде лише Макс та я. Так сказано у посланні: " Ворогів ви стережіться та в пітьмі не загубіться". З ворогами ми вже познайомилися, а пітьма - це втрата зору, що можлива для всіх хто нерозважливо посунеться на площу в день спалаху. На щастя, ми двоє застраховані від цього.
     - Зак міг помилитися. Не треба квапитися.
     - Помилки немає. Досить вже цих вмовлянь. Ми тут не для цього. - дещо різкіше ніж їй цього хотілося сказала Ніка.
     - Ні, я не збирався вмовляти, адже знаю, що твою думку вже нічого не змінить. Я просто хотів... - Джеліос взяв її за руку, помітне хвилювання відобразилося в його очах.
     - Що саме? - якомога лагідніше проказала вона.
     - Побажати тобі удачі.
     - Сьогодні чудовий день. - швидко проказала Ніка, щоб розігнати похмурість, що нестерпно повисла над ними.
     - Так... - стишено погодився він.
     Вона дивилася, як кольорове світло проходило крізь її пальці. Мовчанка була напруженою, а її дихання - занадто знервованим.
     - Я рада, що знову повернулася до Пеліону. Це особливе місто вдихнуло в мене нове життя...
     - Звісно, твоє повернення - єдина приємна для мене річ у всій цій історії. Прикро, що все сталося саме за таких обставин. Якби нам не довелося рятувати Пеліон, ми могли довго прогулюватися цими затишними вуличками, не думаючи про дріб'язкові проблеми. Це був би найкращий час.
     - Не забувай - все ще попереду. Сподіваюся цього разу ви не зітрете мені пам'ять.
     - Ми обов'язково врахуємо твою думку. - не досить переконливо підморгнув Джеліос.
     Ніка лише посміхнулася у відповідь.
     Вони вийшли на Трояндову площу. Тідей Спаркс щодуху мчався до них, навіть забувши свою валізку біля фонтану.
     - Як добре, що я вас застав! Це сталося так раптово, я нічого не зміг збагнути. Лише після того як вони пішли... - задихаючись, пробелькотів він.
     - В чому справа? - голос Джела наповнився помітним хвилюванням. Наче, він передчував щось подібне.
     - Вони розпитували про вас... Точніше вони не називали ваших імен, але після того як вони пішли, я збагнув їхні справжні наміри. Здається, я бовкнув зайве.
     - Що ти їм сказав?
     Ніка помітила як здригнулося обличчя Тідея, він остерігався цього питання.
     - Е... я просто...
     - Ти розповів їм про Ніку? - Джеліос розгнівано схопив хлопця за комір малинової сорочки та підтягнув до себе.
     - Джеле, не треба. - вона вчепилася пальцями у його зап'ястя. - Відпусти.
     - До чого тут Нока? Вони шукали тебе... - перелякано прохрипів Тідей і мало не впав на бруківку, коли Джеліос відчепив від нього руки.
     - Що? - почуте повністю спантеличило Ніку. За мить всі її думки хаотично перекрутилися в голові. Джеліос завмер, щось ретельно обмірковуючи.
     - Ті двоє сказали, що їм конче потрібно знайти одного хлопця. Вони описали його зовнішній вигляд та вік.
     - Чому ти вирішив, що мова йшла саме про Джела? - спитала Ніка, хоча цілком розуміла, що Джеліос не був схожий на тутешніх.
     - Один з них сказав, що той хлопець якого вони шукають, декілька років тому втратив брата.
     Пробач, я розповів їм про твого дядька Реба.
     - Він у небезпеці. Я мушу йти.
     - Стривай! Ти нічого не зможеш вдіяти. У тебе поранена нога. Зенон сам впорається. Я подзвоню йому. - Ніка витягла з кишені маленький мобільний телефон, який їй подарувала Даная. І набрала короткий номер. Через декілька секунд знайомий голос пролунав у її вусі.
     Здавалося, Зенон прибув відразу після її дзвінка. Його стурбований вигляд ще більше погіршив всім настрій.
     - Повертайтеся до лабораторії. Вам необхідно сховатися. Я все розвідаю. - суворо скомандував він.
     - Що відбувається? - вимогливо крикнула Ніка. - Я нічого не розумію.
     - Не стовбичте тут. Це небезпечно.
     - А мені, що робити? Теж ховатися? - запанікував Тідей Спаркс.
     Зенон розширив попелисті очі.
     - Навряд чи ти комусь знадобишся. Але якщо вже тебе катуватимуть, то краще не патякай зайвого. - театрально усміхнувся він, дивлячись як обличчя Тідея оповилося жахом. Не гаючи ні секунди, він зірвався з місця та залишивши на площі свою валізку, чкурнув собі геть.
     - Навіщо ти так з хлопцем? - втрутилася Ніка.
     - Це йому на користь.
     - Зеноне, я піду до дядька. Потрібно попередити його. - спохватися Джеліос, шкутильгаючи на одній нозі.
     - Ні. Тобі краще не висовуватися. Я сам все зроблю.
     - Я не зобов'язаний виконувати твої вказівки. Я вже втратив брата...
     На мить усі вмовкли. Очевидно, Джеліос зачепив болючу для Зенона тему. Скорбота та розпач оповили його обличчя. Зенон змагався зі своїм внутрішніми протиріччями. Очевидно, це була єдина річ, з якою він таки не міг змиритися. Здавалося, що ця поразка назавжди залишила слід у його серці. Навіть, той факт, що насправді Біон не загинув, а просто перебрався до іншого світу, не зміг стерти провину, яку так довго відчував Зенон. В сірих очах виднівся страх - Зенон боявся знову зробити хибний крок. Який на цей раз може привести до загибелі його найкращого друга.
     - Гаразд. Тільки не відходь від мене.
     - Я з вами. - впевнено заявила Ніка. Вона не збиралася упускати свій шанс.
     - Я й не сумнівався. - майже беззвучно процідив Зенон.
     Ніхто з них не промовив жодного слова аж до самого будинку Реба. За облупленим дерев'яним парканом, знаходився невеличкий дворик. Двохповерховий будинок був дуже старим та потребував ремонту. Ще якусь мить Джеліос вагався, а потім несміливо постукав у двері. Ніка сподівалася, що за хвилину на порозі з'явиться усміхнений дядечко Джела, весело привітається з ними та гостинно запросить всередину, проте нічого подібного не сталося. З-за дверей віяло якимось холодом та самотністю. Здавалося, будинок стояв порожнім вже багато років. Зенон мовчки штовхнув двері, проте вони були зачинені. Наступної миті він щосили вгатив у них ногою.
     - Що ти робиш? Ти що хочеш їх виламати? - невдоволено верескнув Джеліос, наче Зенон поцілив ногою не в старі облуплені двері, а в нього.
     - У тебе є інші варіанти? - вишкірився Зенон, коли двері відчинилися. - Ось, бачиш. Я завжди маю рацію.
     Троє зайшли всередину, затхле повітря ринуло їм в обличчя. Ніка поморщилася і роззирнулася навколо. Темно-каштанові шпалери були вицвілими в деяких місцях.
     - Я виріс тут. - притишено мовив Джеліос, спинивши погляд на брунатних дверях.
     - Коли ти востаннє відвідував свого дядечка? - поцікавилася Ніка, помітивши пил на підлозі.
     - Ми частенько приходили сюди з Біоном, але після його смерті, все змінилося.
     Джеліос увійшов до тісненької кімнати. Біля ліжка стояв низенький столик, а стара шафа розмістилася в іншому кутку. На стінах були приліплені різні малюнки. Ніка відразу зрозуміла, що то була кімната Джела.
     - Це ти малював? - її голос прозвучав дещо здивовано.
     Джеліос лише кивнув та сів на ліжко.
     - Усе так як я пам'ятаю. Дядько Реб нічого не змінив. А, я вважав, що він винив мене у смерті брата.
     - Він любив вас та хотів захистити. - з порогу долинув голос Зенона. - Дивіться, що я знайшов у вітальні.
     Ніка озирнулася та побачила у його руці згорнутий папірець.
     Джеліос тремтячими пальцями взяв листа та почав читати. Його обличчя спохмурніло, а очі почервоніли.
     - Він винив себе... Він виїхав з міста... Чого ж я такий ідіот? Я зовсім забув про нього.
     - Можливо, це й на краще, принаймні Реб тепер у безпеці. - замислено вимовив Зенон, поглядаючи у вікно. Він хотів втішити друга, проте його слова прозвучали не надто переконливо. - Нам треба йти. Залишатися тут буде вкрай нерозважливо. Ходімо.
     За півгодини вони дісталися лабораторії. Здавалося, напружена атмосфера в'їлася у стіни того приміщення. Джеліос провів весь вечір у роздумах. Зак мудрував над новим винаходом. А Даная та Кора готували якусь печеню. Судячи по неприємному запаху та кіптяві, що ринули з кухні, з вечерею в них теж не ладилося. Максіон уже вкотре перечитував щоденник Левена, намагаючись знайти там корисну інформацію.
     Ніка не знала чим зайнятися, тому вирішила сходити на горище та розібрати старий мотлох. Підійшовши до дверей, вона почула уривки чиєїсь розмови.
     - Я зробив все, так я ми домовилися. Гадаю, він не помітить різниці. Ти впевнена, що це допоможе? Ми не зможемо вічно приховувати від нього правду ... Рано чи пізно він все одно дізнається. - засумнівався голос Зенона.
     Ніка притихла, та прислухалася ще уважніше.
     - Тільки не зараз. Все надто складно. Нам потрібно більше часу. Усе повинно вирішитися після спалаху... - голос Латеї прозвучав аж занадто схвильовано.
     - Тепер я ні в чому не впевнений. З появою тієї дівчини все пішло шкереберть. Хоча... вона подарувала нам надію.
     - Вона повинна виконати своє завдання, її участь не є вирішальною. Все було вирішено ще задовго до її появи.
     - Так. Але вона може все зіпсувати. Це необачно з нашого боку. Можливо, пора розповісти їй, що...
     Не втримавши рівновагу, Ніка послизнулася і вдарилася головою об двері. Пульс шугонув їй по скронях. Шаленим темпом вона помчалася вниз по сходах та, почувши як відчинилися двері горища, забігла до своєї кімнати.
     Важко дихаючи, Ніка скочила на ліжко та сховалася під ковдрою. Почуте повністю її збентежило. Невже Зенон та Латея щось затіяли разом? Що могло поєднати їх за такий короткий час, адже декілька днів тому вони були рішуче налаштовані один проти одного.
     Ранок виявився ще більш похмурим, Ніка ніяк не могла позбутися моторошного передчуття. За сніданком вона не промовила ні слова, навіть не насмілилася поглянути в очі Зенону. Хоч добре відчувала, коли його гострий погляд пронизував її наскрізь. На щастя, більше ніхто не звернув уваги на її дивну поведінку. Всі уважно слухали розповідь Зака про його новий винахід. Ніка непомітно вислизнула з їдальні та попрямувала коридором. Чиїсь приглушені кроки миттєво наздогнали її.
     - Невже ти гадаєш, що підслуховувати чужі розмови є хорошою манерою? - холодний голос прозвучав за її спиною. Ніка швиденько обернулася і вловила проникливий погляд сірих очей.
     - Зеноне, я зовсім не хотіла підслуховувати. Це сталося випадково.
     - Не треба розповідати мені байки... Зрештою тепер немає значення як ти опинилася біля тих дверей. Я лише бажаю знати, що саме ти почула? - вимогливо проказав він, зробивши крок їй на зустріч.
     - Не наближайся до мене! - злякано пробубоніла вона, притулившись до стіни. - Ти нічого мені не заподієш... в цьому домі забагато свідків. Джеліос ніколи тобі не пробачить. Ти не посмієш! - її голос прозвучав досить зухвало. Зенон Рейнол голосно засміявся. Здавалося, його дзвінкий сміх проник у кожен куточок її свідомості. Здригнувшись, Ніка спробувала опанувати свої емоції.
     - Що ти таке верзеш? Які ще свідки? Ніколи не чув більшої дурниці! Починаєш втрачати здоровий глузд?
     - Можеш не прикидатися, я все чула.
     - Що саме? - він видихнув прямісінько їй в зіщулене обличчя.
     - Це допит? - Ніка відштовхнула його рукою. Зенон не став пручатися і відійшов на два кроки.
     - Аж ніяк. Просто ти все не так зрозуміла. Твоя думка є хибною.
     - Тоді зміни її... Розкажи правду. Досить уже цих таємниць, я сита ними по горло.
     - Хочеш дізнатися правду від ворога, тоді зроби його своїм другом.
     - Я не вважаю тебе свої ворогом.
     - Але й другом ти також мене не вважаєш. Будь ласка не втручайся у чужі справи. Повір, це може невтішний кінець.
     - Тепер ти мені погрожуєш? - пирхнула вона, покрокувавши вздовж коридору. Зенон пішов вслід за нею.
     - Це звичайне дружнє попередження.
     - Щось воно зовсім на те не схоже. - з докором кинула Ніка через плече.
     - Ніко, я твій друг, так само як і Джела.
     - Тоді будь з ним чесний. Він довіряє тобі, а ти плетеш за його спиною якісь інтриги.
     - Я не боюся втрати його довіри, я лише прагну застити його... - він раптово вмовк і міцно стис губи, щоб не вибовкати зайвого.
     - Колись я дізнаюся твою таємницю, Зеноне Рейнол.
     - Неодмінно. З нетерпінням буду чекати цього моменту! - саркастично проказав він, його кроки стихли. Коли Ніка озирнулася, коридор був порожній.
     Тепер вона взагалі не могла зосередитися на чомусь. Всередині вирувало нестримне бажання зірвати з Зенона маску, відкрити всім його справжні плани. В лабораторії панувала напрочуд спокійна атмосфера. Кора заклопотано кружляла навколо столу, вдосконалюючи фарбу для волосся, Даная захоплено спостерігала за всім процесом. Максіон та Зак розробили детальну карту Трояндовою площі, щоб продумати наперед кожен свій рух. Максіон навіть не здогадувався хто буде його супроводжувати у день спалаху. Джеліос замислено поглядав у вікно, усі його напружені думки відобразилися на його розпачливому обличчі.
     - До речі, - вдоволений голос Зака пройняв навколишню тишу. - Тідей Спаркс люб'язно запрошує всіх нас на святкування дня міста. Офіційно Пеліону виповнюється тисяча років. Але насправді ніхто не знає точну дату його заснування. Як передбачається, свято повинно бути досить феєричним. Не варто пропускати таку подію. Зважаючи на обставини, нам всім не завадить розвіятися.
     - Ага! - весело вигукнула Даная, з широкою посмішкою на вустах. - Я одягну червону сукню з пишним бантом! - вона розвела руками, щоб показати розміри того банту та зачепилася рукавом за якийсь пластмасовий флакон з синьою речовиною.
     Кора голосно пискнула і сполохано відскочила вбік.
     - Коро, ти немов привида побачила? - вишкірилася Даная, піднявши флакона з підлоги. - Він аніскільки не пошкодився. Тримай.
     - Це ж активнодіюча речовина, її не можна перемішувати. - з роззявленим ротом крикнула Кора, чкурнувши під стіл.
     - Що ти маєш на увазі? - гукнула Даная, коли флакон тріснув у її руці. Через дірки почала вистрілювати синя липка рідина, яка,здавалося, заляпала геть усе. Найбільше постраждала Даная. Вона випльовувала ту гидоту з рота та намагалася відділити її від волосся. Проте її золотаві кучері стали яскраво синіми.
     - Тобі личить! - невдало мовив Зак і почув у відповідь гучний та пронизливий вереск.
     Розділ восьмий
     День міста
     - Зеноне, ти знову витріщився на мою зачіску... навіть не смій заперечувати. - ображено вигукнула Даная, помацавши своє синє розкуйовджене волосся.
     - Зовсім ні, тобі здалося. Я поглянув на того чоловіка з букетом фіалок, що пройшов мимо. - м'яким голосом промуркотів він та міцно стис губи, аби знову не піддатися спокусі усміхнутися з її недолугого вигляду. На жаль, фарба виявилася занадто стійкою,тому ніякі хімічні засоби не допомогли спекатися її, проте Кора щиро запевняла, що через декілька днів волосся Данаї знову поверне свій природній колір.
     - З яких це пір ти задивляєшся на чоловіків?
     Зенон невдоволено пирхнув собі під ніс, решта голосно зареготали.
     Після набридливих вмовлянь Зака, більшість нарешті погодилася долучитися до феєричного святкування дня народження Пеліону. В лабораторії залишилися лише Максіон, Кора та Латея.
     Ніка зачаровано розглядала прикрашені вулички: квіти, різнобарвні стрічки та бантики були розвішані на всіх будинках, з вікон доносилися запахи свіжої солодкої випічки. На ліхтарях красувалися штучні золотаві троянди. Повітря було просякнуте цією напрочуд святковою атмосферою. Натовп пеліонців поступово збирався на площі, на їхніх обличчях сяяли безтурботні посмішки.
     - Жителі навіть й гадки не мають, що чекає на них найближчим часом. Це випробування буде занадто складним. - видихнув Джеліос, замислено наморщивши лоба.
     - Навіщо? Нехай собі розважаються... Це ж не їхні проблеми. - рівним тоном проказав Зенон Рейнол, підійшовши ближче до натовпу. Його бліде обличчя не виражало жодної емоції.
     - Це не нам вирішувати. Ми можемо попередити їх поки ще не пізно!
     - Не верзи дурниць! Ніхто не повірить у загибель Пеліону. Це лише наш тягар. Ми мусимо закінчити розпочате діло.
     - У мене виникла одна ідея. Ми можемо повідомити Раді Пеліону. Вони ж керують містом. Це буде в їхніх інтересах вислухати нас. - з надією продовжував Джеліос.
     - Джеле, невже ти справді гадаєш, що ті владолюбні типи зможуть нам допомогти? Їх нічого не цікавить окрім влади, до того ж вони не дозволять сіяти нам паніку серед народу.
     Спекаються нас за першої нагоди. Хочеш провести решту життя у божевільні? - Зенон навмисне злився з натовпом, аби уникнути набридливих нарікань свого друга. Даная швиденько почовгала за ним. Її червона сукня яскраво виділялася на фоні білого та пастельного вбрання пеліонців.
     - Що за Рада керує містом? - здивовано спиталася Ніка. Чомусь раніше вона зовсім не цікавилася такими подробицями. Їй взагалі не могло спасти на думку, що Пеліон знаходився під чиїмось правлінням. Здавалося, це старе місто було абсолютно незалежним від людей.
     - До цього угрупування входять чотири людини. Їх ще називають Квартет Пеліону. Це їхній обов'язок - стежити за порядком та благополуччям громадян, уникати правопорушень та інших проблем у нашому місті. Вже кілька століть ця посада передається лише гідним. Четвірка сама обирає собі заміну, це може бути хтось зі членів їхньої родини або друзів. Проте Зенон завжди ставився скептично до цього виду правління. Можливо, через те, що колись його батько належав до Квартету... - Джеліос замовк і поглянув собі під ноги. - Зрештою, це не моя справа. Підійдімо ближче, скоро розпочнеться урочиста частина. - він вхопив Ніку за руку та потягнув углиб натовпу.
     - Зачекайте мене! - вигукував десь позаду радісний голос Зака.
     За якихось пів години, біля самісінької колони Сонця троє жінок середнього віку почали співати оперну пісню. Їхнє довге блискуче волосся елегантно спадало на білі широкі сукні. Ніці здалося, що той спів навіював на пеліонців сон, бо всі стояли нерухомо, прислухаючись до протяжної мелодії.
     - У вас завжди так проходять свята? - театрально позіхнула вона.
     - Ті жінки співають про історію Пеліону, про те як він постав з вогню та попелу, як Кадем Пел відновив у ньому давній дух, вони вірять що це місто буде жити та захищати своїх жителів крізь віки. - вигукнув Джеліос прямісінько їй у вухо.
     Нарешті тягучий спів скінчився, Ніка була рада чути захоплені оплески та зойки пеліонців. До натовпу вийшли чотири постаті у золотавих накидках. Низький огрядний чоловічок з проявами облисіння та висока жінка з світло-каштановим волоссям та обтягнутим блідим обличчям стояли з одного боку. З іншого - старий чоловік зі сріблястою борідкою, та досить юна симпатична дівчина, років сімнадцяти. Всі четверо здійняли руки доверху та урочисто привітали мешканців Пеліону. Ніка відразу здогадалася, що перед ними постав Квартет Правителів.
     - Сьогодні визначний день, що ввійде в історію. Тисячоліття - це не просто велична дата, це всього лише великий початок. Ми маємо честь знаходитися тут, так само як і через ще одне тисячоліття, це будуть робити наші нащадки. І так триватиме завжди. Ця історія не матиме кінця. Вічна слава Пеліону! Нехай розквіт та благополуччя ніколи не покидають ці землі! - голосно вигукнув огрядний чоловік з лисиною, хильнувши з келиха вина. Хвиля оплесків та вигуків прокотилася по площі.
     - От лицемір. Вміє справити враження на публіку. - зненацька донісся до Ніки несхвальний голос Зенона. З десяток людей вивезли на великій платформі немислимих розмірів трьохярусний торт. Він був в три рази вищий за середній зріст пеліонця, оздоблений золотавими трояндами поверх білого крему, а на самій верхівці красувалася мініатюрна копія міста. Кожен міг відрізати шматочок від цього кулінарного шедевру. Біля фонтану з'явився якийсь відомий музичний гурт. Тепер всі радісно стрибали та танцювали під драйвові пісні Дікі Гіка. Той жвавий парубок з розкуйовдженим янтарним волоссям остаточно розвіяв дещо нудну до цього атмосферу, всі просто шаленіли від його дзвінкого голосу та привабливої зовнішності.
     - Він такий красунчик! - щосили горланила Даная, махаючи головою навсібіч.
     - Дікі, Дікі! Ми тебе любимо! - верещали юні дівчата, кидаючи у співака червоними трояндами.
     Ніка протиснулася до святкового торта. Маленький кучерявий хлопчина руками запихав до рота вершковий крем. Обабіч торта височіли дві вежі з металевих тарілок. Ніка взяла одну тарілку та відрізала два шматочки солодкого витвору. Поруч хтось необачно наштовхнувся на якогось пеліонця у кумедному костюмі і той зі всього маху занурився обличчям у вершковий крем. Ніка не змогла втриматися від сміху.
     - От халепа! О... цей крем просто чудовий, недарма його приготував найкращий повар Пеліону. До речі, він мій давній знайомий.
     - Тідей Спаркс? - Ніка впізнала роздратований голос, хоча за білою кремовою маскою не змогла розгледіти його обличчя, яке вочевидь поблідло від такого раптово візиту.
     - Нока! Привіт! Який приємний сюрприз! Я тут куштую цей тортик...Смачно, чи не так?- зашаріло вигукнув він, облизуючи губи. - До речі, де твої друзі? Е-е...тобто наші друзі.
     - Вони десь у натовпі...
     Тідей швиденько почав витирати руками обличчя. Раптом краєм ока Ніка узріла неподалік високу постать у сірому вбранні. Ще якусь мить її мозок сприймав побачене, а потім почав надсилати сигнали небезпеки всьому тілу. Орен самовдоволено усміхнувся та кинувся їй назустріч. Ніка здригнулася, тарілка вилетіла з її рук, а шматки торта розлетілися по бруківці, всі були надто захоплені виступом популярного соліста, що й не помітили цього. Мерщій чкурнувши у натовп, вона проштовхувалася крізь радісних пеліонців та намагалася угледіти Джеліоса. Навіть кілька разів вигукнула його ім'я, проте її переляканий голос повністю розчинився у гучній музиці та гаморі.
     Доклавши неабияких зусиль, Ніка вибралася з метушливої юрби та спинилася за рогом якогось будинку поблизу площі. Її дихання було занадто важким та уривчастим. Як Орен спромігся знайти її серед стількох людей? Чому він взагалі сюди припхався? Думки хаотично звивалися у голові та посилювали паніку. Зненацька хтось поклав руку на її плече. Ніка верескнула та підстрибнула доверху, її серце ледь не вистрибнуло з грудей.
     - Ти чого, Нока? Не думав, що ти вмієш так швидко бігати, я ледь тебе наздогнав. - захекано прохрипів Тідей, хватаючись за горло.
     - Що ж ти тут забув? Чому ти не залишився на площі? - розлючено гаркнула вона, розправляючи сукню.
     - Гадав, що тобі знадобиться моя допомога... До речі, що сталося? Ми знову у щось вляпалися?
     - Тідею, це не твоя справа. Повертайся до натовпу. Там вони тебе не знайдуть.
     - Гаразд...Все як завжди...Хочеш допомогти, а тебе випроваджують якнайдалі... - він витер руки об брунатну жилетку та шморгнувши носом, почовгав до площі. - Зі святом вас, добродію. Ой, що виробите?
     Ніка знову зиркнула на Спаркса, і побачила як Орен звалив його на землю. За мить якась невидима сила відкинула її об стіну, радісні голоси натовпу почали розчинятися у тиші, безмежна пітьма заполонила її зір.
     - Я нічого вам не скажу! Відпустіть мене! Хто ви взагалі такі? Я співробітник корпорації "Матерія"! Я ва-ажли-ива-а та пова-ажна-а людина-а. - гучний стогін Тідея Спаркса пройняв її не надто зосереджений слух. Ніка розплющила очі та не змогла поворухнутися, здавалося все її тіло перетворилося на важкий камінь.
     - Дівчина прийшла до тями. - прозвучав низький голос у неї над головою.
     У приміщенні було прохолодно та темно, якесь пожухле світло світилося біля кам'яної стіни. Ніка зосередила на ньому погляд. Відчуття тривоги змусило її здригнутися.
     - Де ми?
     - Ми під містом. Ніхто навіть не здогадується про існування цих тунелів. Адже вони ніколи не належали Пеліону. Старі руїни відновляться і всі знову відчують могутність древньої сили. Час розплати прийде.
     - То все брехня!
     - Не хочу розчаровувати, проте ти страшенно помиляєшся. Невже й справді віриш, що Пеліон захищає своїх жителів, що це місто таке безневинне та славне? Ти навіть не уявляєш скільки людей воно знищило.
     - Я не вірю в це! - розпачливо крикнула Ніка, затуливши обличчя руками.
     - Навіщо мені брехати? Я прагну відновити справедливість. Спалах поверне те, що Пеліон знищив та поховав під собою. Поглянь сюди. - Орен допоміг їй піднятися та підвів до стіни, біля якої стояв його спільник з маленькою прозорою кулькою у руці, з середини якої ринуло пожухле світло. За мить світло почало збільшуватися та ставати яскравішим. Тепер Ніка могла чітко розгледіти приміщення в якому вони знаходилися. То був довжелезний тунель з численними розгалуженнями. На стінах були видряпані якісь незрозумілі зображення та написи.
     - Що це? - її голос помітно тремтів.
     - Спогади, тих хто вижив та провів рештки свого життя у підземеллі. Пеліон прирік їх на мізерне існування та загибель. Кадем Пел приніс зло на ці землі. - він провів рукою по стіні, в його сірих очах спалахнула глибока ненависть. Химерні малюнки та незрозумілі позначки наганяли на Ніку моторошне відчуття. Вона не могла розібратися у заплутаних думках. Вона не могла зрадити свою любов до цього міста. Проте сумнів зростав щомиті - сумнів та підозра. Навіть Тідей Спаркс замовк з відвислою щелепою. Він був у повному збентеженні.
     - Що ж, бачу я зумів справити на тебе враження!
     - Я не розумію одного... - пробурмотіла Ніка, втупившись у його вдоволене обличчя.
     - І чого ж?
     - Що вам від мене потрібно?
     - Допомога. Знищ статуетки. Віднови справедливість! - сухо пояснив він. - То як? Зробиш нам невеличку послугу? Загинуло повно безневинних людей. Століття тому тут було велике місто, проте з'явився Кадем Пел та знищив геть усе.
     - Я ніколи не зраджу своїх друзів. Даремно стараєшся ввести мене в оману. Твої побрехеньки ніяк чином на мене не вплинуть. Скоро Зенон добереться і до тебе!
     - Хочеш нацькувати на мене своїх друзів-недоростків? Просто тремчу від страху. - криво посміхнувся Орен. - Вирішуй хутчіш! Тривале чекання мене надто напружує.
     - Ти вже отримав відповідь. Можеш і далі продовжувати мріяти про статуетки, адже ніколи їх не отримаєш. НІКОЛИ!
     - Тоді ти помреш! Ви обоє помрете! - розлютовано гаркнув він, штовхнувши Ніку на вогку землю. Переляканий Тідей підповз до неї та прохрипів їй прямісінько у вухо:
     - Що все це означає! Які ще статуетки? Я не хочу вмирати. А як же моя кар'єра? Може це жарт?
     - По-моєму він не жартує. А ти таки бовдур. Щоб перед смертю думати про якусь кар'єру. - прошепотіла Ніка, крізь міцно зціплені зуби. - Коли я подам знак, щодуху біжи до того тунелю. Тільки не зволікай. - вона вказала на один з отворів у стіні. Тідей злякано кивнув.
     Орен здійняв над Нікою руку з браслетом.
     - Кардеку, попіклуйся про хлопця. - звелів він своєму спільнику.
     - Прощавай, Пеліон більше ніколи не захистить тебе.
     - Стійте! - верескнула вона. - Якщо я погоджуся, ви відпустите Тідея?
     - Звісно, я дозволю йому піти, але після того як ти знищиш статуетки. - вдоволено промовив Орен, провівши пальцем по підборідді.
     - Якщо знищити статуетки, то спалах уб'є всіх жителів.
     - Так, зате справедливість буде відновлено. - погодився він. До того ж я дам тобі шанс вижити. Ти зможеш піти разом з нами та уникнути трагічної долі всіх пеліонців.
     - В такому разі я краще виберу смерть! - аж занадто голосно гукнула вона, щосили штовхнувши його у живіт. Орен явно не очікував такого повороту подій, він хитнувся вправо та втративши рівновагу, упав додолу. Ніка зірвала браслет з його руки та жбурнула об стіну. - Біжи! - гучно загорлала вона Тідею, той не роздумуючи здійнявся на ноги та чкурнув до отвору. Ніка побігла слідом.
     Напарник Орена кинувся за ними. Тунель був наповнений темрявою та вогкістю. Вона мчалась навмання.
     - Тідею, ти де? - прошепотіла Ніка, проте від хлопця не лишилося й сліду. Він, наче розтанув у повітрі.
     Світло та голоси наближалися, вона сховалася у якомусь вузькому проході. Її дихання було занадто знервованим. Раптом Ніка відчула, як щось торкнулося її спини. Всередині все похололо від жаху. Здавалося, її серце спинилося на мить, а потім знову забилося у шаленому темпі.
     - Тихо, не треба, щоб вони нас почули. - прошепотів Зенон Рейнол. - Не ворушися.
     - Що ти тут робиш? - її подиву не було меж. Звідки він міг дізнатися про ці підземні тунелі? Навряд чи він опинився тут випадково.
     - Тебе рятую. - буркнув він. - Вони йдуть. Пригнися!
     Вони швидко нахилилися і дуже вчасно це зробили, адже саме в ту мить світло проминуло повз них та занурилося в інший коридор.
     - Ти дієш з ними заодно? - вона не бачила його обличчя, але відчувала його уривчасте дихання.
     - Не верзи дурниць. Я стежив за тобою. Наче знав, що знову втрапиш у якусь халепу. Для тебе це вже звична справа.
     - Я більше нікому не вірю. Відпусти мене.
     Ніка відштовхнула його від себе та направилася коридором. Ноги постійно зачіплялися за дрібне каміння, проте вона навіть й не думала сповільнювати ходу.
     - Не дозволяй їм впливати на твій мозок. Вони прагнуть налаштувати тебе проти нас. Куди ж ти йдеш? Ти навіть не знаєш де вихід.
     - А ти знаєш?
     - Точно не в той бік. Ходімо назад! - з впевненістю промовив він.
     - Ні, я мушу знайти Тідея. Він десь неподалік... - проказала Ніка і побігла вперед.
     - Стій! - його схвильований голос пронизав темряву. Проте Ніку це не спинило. Вона рухалася навпомацки, раптом попереду з'явився стрімкий спуск. Ніка не втримала рівновагу та скотилася донизу. Спробувала підвестися, проте різкий біль у нозі завадив їй це зробити. Вона схлипнула та затулила обличчя руками.
     - Бодай раз у житті ти можеш мене послухати! - біля її вуха знову пролунав несхвальний голос, а теплі руки з легкістю підняли її догори.
     - Відпусти мене! - пискнула вона, не в силах пручатися.
     - Гаразд, але після того як занесу в безпечне місце. - пообіцяв Зенон Рейнол, впевнено крокуючи вперед.
     - Де Спаркс?
     - Та з ним все гаразд. Я показав йому шлях до виходу. Мабуть, розважається десь на площі. Зараз там повинен грати симфонічний оркестр "Зорепад". До речі, мій улюблений. Така музика справді варта уваги. Хоча в мене тут важливіші справи, я рятую життя однієї нерозважливої дівчини, що завжди шукає пригод на свою голову.
     - Мені слід подякувати тобі? - саркастично буркнула вона.
     - Це вже сама вирішуй. Моє завдання витягти тебе з цього підземелля.
     - Тідей все чув, він знає про статуетки та спалах.
     - Потурбуємося про це пізніше. Навряд чи він встигне підняти паніку.
     Вони вийшли назовні через невеличкий отвір у бруківці, що був ретельно прихований від жителів міста. Неймовірні феєрверки розлилися по вечірньому небі. Ніка було здивована, що стільки часу провела у підземеллі.
     Зенон обережно поставив її поблизу площі, з-за рогу з'явилися Джеліос та Даная.
     - Де ви були? - захекано запитав Джел. - Що сталося?
     - Немає часу на пояснення. Ходімо до лабораторії. Тут більше не варто лишатися. - швидко проказав Зенон, стривожено роззираючись довкола. - Вони можуть повернутися.
     Ніка знову поглянула на тьмяне небо, що спалахувало різноманітними кольорами. Слова Орена пролунали у її думках, посиливши сумнів.
     - Це просто фантастика. Тунелі під містом. Якщо вони існують вже ціле тисячоліття, чому ніхто про них не знає? - захоплено вигукнув Зак, метнувшись по вітальні. Його обличчя побіліло від напружених роздумів, наче він силкувався відгадати вельми заплутану загадку.
     - Й гадки не маю. - розчаровано видихнув Джеліос. - Мабуть, ніхто цим не цікавився. Погодьтеся, це ж безглуздя, шукати якісь ходи під містом. Кому прийде таке в голову?
     - Орен сказав, що тунелі древніші за Пеліон, саме тому про них не згадується у підручниках з історії або ж існує якась інша вагома причина. Припустимо хтось ретельно приховував від усіх цей факт, тому що він є доказом чогось надто жахливого. - Ніка завагалася на мить, але потім все таки насмілилася висловити думку. - А що як Пеліон й справді став причиною гибелі багатьох безневинних людей.
     - Ми не маємо жодних підстав довіряти Орену. Він прагне отримати статуетки. Ми всі знаємо які можливості вони дають. Недарма винищувачі так довго полювали на них. - втрутився Зенон Рейнол, він зняв з себе сірий елегантний жакет та повісив його на спинку стільця.
     - Ні, він хоче знищити їх. - заперечила Ніка, сівши скраєчку на широкий диван, на якому вже примостилися Даная, Латея та Максіон.
     - Знищити?
     - Саме так. Орен прагне відновити справедливість. Він говорив щось про силу старих руїн.
     - То все цілковита маячня. - викрикнула Латея. - Орену потрібні статуетки. Йому начхати на долю міста.
     - Він говорив аж занадто переконливо. Кадем Пел скоїв щось жахливе. Ми всі засліплені брехнею. В підземеллі я бачила записи тих, хто вижив.
     - Його слова не мають сенсу. Кадем Пел був хорошою людиною.
     - Звіди тобі знати? - нестримано крикнула Ніка, стрибнувши на ноги.
     - Я... - Латея вмовкла та почервоніла. Її погляд опустився додолу.
     - Годі! - втрутився Максіон, обійнявши зніяковілу Латею за плечі.
     - Ніко, тримай себе в руках. Ти переходиш межу. Твій розум затьмарився, ти поводишся як божевільна. - крізь зуби просичав він, не відпускаючи Латею з обіймів.
     - Не смій розмовляти з нею в такому тоні. - Джеліос наче, оскаженів. Він люто схопив Максіона за комір сорочки та отримав в обличчя удар кулаком. За якусь мить хлопці вовтузилися на підлозі.
     Даная гучно заверещала, здавалося, її вереск пронизав стіни та вийшов за межі будинку. Зенон миттєво зреагував та кинувся їх розбороняти. Він з легкістю відштовхнув Максіона до стіни та притиснув Джела до підлоги.
     - Не будьте дурнями! Ще повбиваєте один одного.
     Схвильована Латея чкурнула собі геть з вітальні. Максіон нахмурено окинув поглядом всіх присутніх та подався за нею.
     Джеліос витер рукою закривавлений ніс.
     - Пробачте, не знаю, що на мене найшло. - проскиглив він, сідаючи на диван.
     - Я принесу щось холодне. - турботливо запропонувала Кора.
     - Джеле, тобі варто контролювати власні емоції. Це дуже важливо. - почав Зенон. - Ти завжди все ускладнюєш. Максіон потрібен нам для виконання місії. Якщо він відмовиться... - його сірі очі спалахнули гнівом.
     - Цього ніколи не станеться, Максіон ладен пожертвувати життям заради Пеліону. І чому ти говориш про нього, наче про якусь річ, яку ти хочеш використати. Він наш друг...
     - Хіба друзів так хапають за шию? - дошкульно висказав Зенон, з малопомітною посмішкою на обличчі.
     - Я не зміг втриматися. Він образив Ніку. Це був, наче викид адреналіну.
     - Через цей твій "викид" ми могли втратити останній шанс на порятунок міста. Джеле, перед тим як щось зробити краще подумай чи не зруйнує воно те, що ти вже зробив.
     За кілька хвилин Ніка та Джел залишилися наодинці. Вона не знала з чого почати розмову. Всередині щось стискалося, вона не могла розуміти, яке відчуття її переповняло - гнів чи страх.
     - Як ти?
     - Вже краще... - не досить переконливо пробурмотів він, притискаючи мішечок з льодом до синців на обличчі.
     - Твій вчинок був сміливим та... - вона вмовкла, щоб підібрати вірне слово.
     - Необдуманим. Ніко, він розмовляв з тобою занадто грубо. Максіон зациклився на Латеї. Вона згубно на нього впливає. Раніше він ніколи не дозволяв собі нічого подібного.
     - Макс був правий. Я справді перейшла межу. То все моя провина.
     - Сьогодні був важкий день. Всім потрібно відпочити, набратися сил. Ми неодмінно зможемо все владнати. Повір, Зенон знає, що робить. Я цілком довіряю йому.
     - Як давно ви знайомі?
     - Змалку. Мій дядечко Реб та його батько Саркон Рейнол були хорошими друзями. - Джеліос примружив очі, намагаючись приховати в них біль.
     - Ти казав, що батько Зенона належав до Квартету Ради.
     - Саме так.
     - Дивно... Чому Зенон раніше ніколи не згадував про свою сім'ю?
     - Його батьки переїхали до іншого міста два роки тому. Зенон не любить розмовляти на цю тему. Я знаю, що він посварився з батьком.
     - Чому?
     - Саркон прагнув, щоб Зенон зайняв його місце у Раді. Проте він відмовився. Гадаю, це стало підґрунтям їхнього конфлікту. Хоча справжні причини достеменно нікому не відомі.
     - Зенон відмовився стати членом Ради? - не повірила вона. Це була доволі престижна посада. Він став би відомою та поважною персоною. Навіщо Зенон змарнував такий шанс?
     - Так. - підтвердив Джел.
     - Справа в тому, що Саркон ще не зміг визначити гідного наступника. Тому тимчасово це місце зайняла його племінниця - двоюрідна сестра Зенона.
     - Зрештою, це його особиста справа. Гадаю не варто втручатися та надокучувати йому запитаннями.
     - Твоя правда. - погодилася Ніка, хоча насправді їй дуже кортіло дізнатися більш детальні подробиці тієї історії. Зенон є дуже загадковою особистістю, навколо нього крутиться багато туманних подій. Вона прагнула з'ясувати правду. Всі давні підозри щодо нього збиралися докупи та змушували її діяти. В її голові назрівав досить ризикований задум, який Ніка збиралася втілити в життя найближчим часом.
     Розділ дев'ятий
     Розслідування
     Ніку розбудив приглушений стукіт у двері.
     - Так, увійдіть. - сонно пробурмотіла вона, загортаючись у ковдру.
     Максіон увійшов майже беззвучно. Перші сонячні промені освітили його розпачливе обличчя. Вона заворожено вдивилася у його граційну постать, що завмерла посеред кімнати.
     - Пробач, що увірвався сюди так рано. Вже не міг чекати... - приємний шепіт донісся до її вух.
     - Нічого, я вже збиралася вставити. - не зовсім переконливо сказала Ніка, вмостившись на краю ліжка. Її волосся було занадто розтріпаним, проте вона не придала цьому жодного значення.
     Максіон був одягнутий у білу пом'яту сорочку та темно-сині джинси. Нарешті він зрушив з місця та наблизився до неї. Ніка схвильовано спостерігала за його плавними рухами, намагаючись зрозуміти наміри цього раннього візиту.
     - Я прийшов вибачитися за свою грубість. Вчора я дав волю емоціям. Пробач. То була жахлива помилка. Мені справді шкода, що так сталося... - він затамував подих, чекаючи на її відповідь.
     - Максе, я не злюся на тебе. Ми всі опинилися у надто складному становищі. Сподіваюся, з часом все зміниться... - Ніка спробувала його заспокоїти, хоча сама відчувала цілковите збентеження. Вона сподівалася, що він не помітить як тремтить її тіло під тонкою ковдрою.
     - Справа не в цьому. Я...я... - Максіон сів поруч з нею та опустив підборіддя. - Ми дуже довго знаємо один одного. Я мушу сказати тобі одну річ. Це особисте... - його голос розтанув у напруженій тиші.
     Ніка відчула, як прискорився її пульс. Вона торкнулася його гарячої руки, проте не наважилася поглянути у вічі. Максіон голосно видихнув повітря, намагаючись впорядкувати думки.
     - Ніко, мені потрібна твоя порада. Я не знаю, як вчинити у цій ситуації.
     - Що сталося? - вона стиснула його руку ще міцніше, сподіваючись, що це придасть йому відваги.
     - Спочатку я гадав, що це звичайна симпатія, але почуття ставали дедалі міцнішими. Тепер я точно впевнений, що це... Я закохався. Саме про це я хотів тобі розповісти. Але в тім той річ, що Латея постійно говорить про Джеліоса. Вчора вона образилася на мене, за те що я вдарив його. Тепер я не можу зізнатися їй у власних почуттях.
     Ніка відпустила його руку та зірвалася на ноги. Всередині щось міцно стиснулося. Хвиля розчарування заполонила її свідомість.
     - Стривай, тобі подобається Латея? - приглушено запитала вона, досліджуючи кожен сантиметр його напруженого обличчя.
     - Вона надзвичайна! А яке прекрасне у неї волосся. Таке чорне та хвилясте... На дотик, наче шовк. Я просто божеволію! - замріяно проказав Максіон, заплющивши очі.
     - Агов, ти ще тут? - саркастично вигукнула вона, плеснувши його по потилиці.
     - Ніка?
     - Так, це я. Що вирішив робити?
     - Потрібно сказати їй правду.
     - Максе, ти можеш почути зовсім іншу відповідь.
     - Хочеш сказати, вона може обрати Джела? Але ж він такий незграбний та безвідповідальний.
     Ніка стиснула плечима.
     - Можливо...
     - Я гадав, що він...ну, розумієш... Інколи ти так на нього дивишся... Невже він тобі зовсім не подобається?
     - Може, зовсім трохи. Але не настільки, щоб я закохалася у нього по вуха та втратила здоровий глузд.
     - Виходить, що в Латеї є шанс завоювати його серце. У мене з'явився конкурент. Як ти вважаєш хто з нас кращий?
     - Не потрібно витрачати час на це безглузде суперництво. Твоє захоплення може завадити виконанню нашого завдання. Зенон точно такого не схвалить.
     - Він нічого про це не дізнається. Ти ж обіцяєш зберігати мою таємницю.
     - Обіцяю. Але прошу тільки не роби дурниць. Ти ж знаєш, яка відповідальність лежить на тобі.
     - Гаразд. Спробую тримати себе в руках. - Максіон поплескав її по плечу та відчинив двері. На порозі стояв розгублений Джеліос. Його зблідле обличчя виражало невдоволення. Максіон хитро підморгнув Ніці та швидко вийшов з кімнати. Ще якусь мить Джеліос затримався у дверях.
     Ніка ще міцніше загорнулася у ковдру, очікуючи напруженої розмови.
     - Як твої справи? - зовсім невимушено почав він. - Ми з Корою приготували пиріжки та гарячий шоколад на сніданок.
     Ніка лише щойно помітила, що його чорна футболка була обсипана мукою. Невдоволення щезло з його обличчя, натомість на ньому з'явилася якась дивна, дещо вдавана байдужість.
     - Ти все чув.
     - Так, - абсолютно спокійно підтвердив Джел, спираючись на двері. - Нехай Максіон не переймається, Латея не має жодного шансу. Вона мене анітрохи не цікавить.
     - Це добре. - втішно промовила Ніка.
     - І чому він взагалі хвилювався щодо цього? Я ж занадто незграбний та безвідповідальний, щоб подобатись дівчатам.
     Ніка прикусила язика, її легеням бракувало повітря. Вона знала, що зверзла дурницю і тепер дуже шкодувала за свої нерозважливі слова. Задихаючись, вона спробувала сховатися під ковдрою. Джеліос наблизився ближче, його блакитні очі були сповнені добра та розуміння. Їхні погляди зустрілися на якусь мить.
     - Все гаразд? - його турботливий голос прозвучав дуже м'яко. - Я все розумію. Ще настане час, коли я зможу постати зовсім інших у твоїх очах. Ти будеш пишатися мною.
     - Джеле, ти вже довів свою хоробрість. Ти врятував моє життя декілька разів.
     - Як і ти моє.
     Ніка знову згадала ту беззоряну ніч на мосту, коли вони вперше зустрілися.
     - Я зовсім не те мала на увазі, коли сказала, що...
     - Ні, не треба виправдовуватися. Все добре. Ходімо снідати.
     - Почекай за дверима, поки я вдягнуся.
     - Звичайно, можеш не поспішати. Я буду чекати скільки знадобиться. - багатозначно промовив Джеліос Кіферон і тихо додав: - Завжди.
     Розчесавши волосся, Ніка хутко накинула темні джинси та футболку. В їдальні зібралися майже всі. Не було лише Зенона Рейнола. Даная пояснила, що в нього з'явилися термінові справи, тому він вирушив до Аредону. Всі вмостилися навколо великого овального столу. Максіон зайняв місце біля Латеї. Між ними нависла помітна напруженість. Ніка взяла у руки чашку з гарячим шоколадом та вдихнула солодкий аромат. Здавалося, її мозок запрацював набагато швидше. "Зенона немає у місті." - ця думка декілька раз пролунала у її голові. Сьорбаючи рідкий шоколад, вона ретельно обдумувала сьогоднішні дії. Спочатку Ніка планувала зустрітися зі Спарксом, а потім пробратися до помешкання Зенона Рейнола. Звичайно, її задум був ризикований, проте це був єдиний шанс дізнатися правду.
     Джеліос замислено тарабанив пальцями по поверхні столу, поки Даная не вдарила по них ложкою.
     - А-а! - він необачно підскочив та вилив шоколад собі на коліна. Дзвінкий сміх зірвався з вуст Максіона. Джеліос покраснів та підвівся зі столу. Латея стурбовано підбігла до нього зі серветкою.
     - Ти не обпікся? - вона почала витирати йому штани.
     - Все гаразд! Не треба... - в той момент Джеліос вловив на собі розлючений погляд Максіона. Далі кожен здогадався, що мало статися. Максіон з легкістю перестрибнув стіл та штовхнув Джела в плече.
     - Ти обіцяв тримати себе в руках. - верескнула Ніка, ставши між хлопцями. Вона ще ніколи не бачила Максіона таким розлюченим, наче в нього вселився дикий звір. Добродушні зелені очі спалахнули безмежним гнівом.
     - Відійди... - просичав він, стиснувши руки в кулаки.
     - Я не дозволю тобі зробити дурницю! Ти сам не свій!
     - Ніко, не втручайся у наші справи. Я не хочу скривдити тебе.
     - Тільки спробуй! - сміливо вигукнув Джеліос.
     Максіон видав якесь жахливе ревіння і відштовхнув Ніку.
     - Що на тебе найшло? - Латея спробувала схопити його, проте він зміг ухилитися від її нападу.
     Джеліос вже здійняв руку доверху, проте в цю мить пролунав глухий удар. Максіон хитнувся вправо та втративши свідомість, упав додолу. Ще якусь мить кожен намагався збагнути що сталося.
     - Це втихомирить його на деякий час! - Даная міцно стискала у руках важку металеву тацю, на якій допомагала Корі розносити чашки з гарячим шоколадом. Тепер кожен зрозумів, що вона вгатила Максіона по голові цим важким предметом.
     - Максе! - Ніка кинулася до нього.
     - Ти могла убити його! - з неприхованим докором крикнула Латея.
     Даная сполохано випустила тацю з рук.
     - Пробачте, я гадала, що це допоможе.
     - З ним все гаразд, - заспокоїв всіх Зак. - Я дам йому трохи заспокійливої рідини. Нехай поспить.
     - Я справді незграба... - винувато промовив Джеліос. Кинувши невдоволений погляд на заляпані штани, він почовгав з їдальні.
     - Стривай. - вигукнула Ніка, вона хотіла наздогнати його та пояснити, що у всьому немає його вини, проте не могла залишити Макса.
     - З ним точно все буде гаразд? - ридала Даная, витираючи сльози золотавими кучерями.
     - Вгамуйтеся всі нарешті! Я сам впораюся. - роздратовано крикнув Зак.
     Нарешті через деякий час усі затихли. Максіон Тис вже безтурботно спав у своїй кімнаті, а решта займалася своїми справами: Джеліос копирсався на горищі, Даная чепурилася у ванній кімнаті, Латея зацікавлено проглядала місцеву пресу, а Зак та Кора розробляли якийсь новий прилад.
     Намагаючись не привертати уваги, Ніка непомітно вислизнула з будинку та попрямувала на площу. Сонце яскраво світило у блакитному безхмарному небі, золотаві покрівлі спалахували дивовижним сяйвом.
     Завернувши за ріг, вона пришвидшила ходу. Трояндова Площа була ідеально чистою, не залишилося жодних слідів вчорашнього святкування. Декілька пеліонців юрбилися біля фонтану на трьох тиграх. Серед них був Тідей Спаркс. Його малинова сорочка була занадто яскравою, а волосся понадміру розтріпаним. Помітивши Ніку, він мало не впав у фонтан, проте вчасно встиг вхопитися за голову кам'яного тигра.
     - Нока? Що ти тут робиш?
     Ніка відвела його подалі від натовпу.
     - Мені потрібна твоя допомога. І краще не привертай до себе надмірної уваги. Те, що сталося вчора...
     - Так, вчора я трохи перебрав...Голова до сих пір паморочиться. Шипучка виявилася досить міцною...
     - Стривай, яка шипучка? Я кажу про Орена! Ти що нічого не пам'ятаєш?
     - Хто такий Орен? Ще один новий співак? Вчора мені вистачило того зануди Дікі Гіка. Я не можу повірити, що його голос може комусь подобатися! - з докором кинув він. - До речі, ти куштувала святковий торт?
     - Отакої. Зенон вже й тут доклав зусиль. Він стер тобі пам'ять... - майже беззвучно промовила вона. - Ти мусиш допомогти мені потрапити до оселі Зенона Рейнола.
     Тідей крутнувся навколо себе, притискаючи до грудей валізу. Він злякано вирячив на неї карі очі. Її слова повністю його спантеличили.
     - ЩО? Ти хочеш прокрастися до квартири Зенона без його відому?
     - Так.
     - Ні, я не самогубець. Це ж справжнє божевілля.
     - Схаменися. Зенона поїхав до Аредону. Сьогодні його точно не буде вдома.
     - Але навіщо?
     - Мені треба дізнатися його таємницю. Це довга історія. Я можу розраховувати на твою допомогу?
     Ще деякий час Тідей Спаркс замислено дивився на фонтан, наче намагався вирішити якесь надзвичайно важливе питання. Не витримавши затяжної паузи, Ніка наступила йому на ногу.
     - О... Ми знову йдемо назустріч важким випробуванням долі. Величні пригоди та визначні відкриття чекають на нас. Наша непереможна команда здатна подолати будь-які труднощі. Я - Сміливий Фламінго та моя напарниця Відчайдушна Лисиця станемо героями Пеліону. Про нас складатимуть легенди! - театрально висказав Тідей, махаючи руками навсібіч.
     - Це означає "так"? - Ніка вже звикла до його дивакуватих та недоречних промов.
     - Ага. Коли вирушаємо?
     - Прямо зараз. Не будемо гаяти часу! - скомандувала Ніка, споглядаючи на його витягнуте обличчя.
     - А як же моя робота? Мені не дозволено покидати пост! Мене можуть звільнити! - з агонією простогнав він. - Потрібно зачекати до вечора.
     - До того часу Зенон може повернутися з Аредону. Невже розповсюдження реклами має для тебе таке важливе значення?
     - Це дуже перспективна робота!
     - Ти вже говорив це.
     - Справді?
     - Так. - Ніка кинула на нього пронизливий погляд.
     - Гаразд, ходімо! - з ентузіазмом вигукнув він, попрямувавши з площі.
     Вони вийшли на окраїну міста та спинилися перед двохповерховим будинком, де знаходилася квартира Зенона.
     - Як ми заберемося всередину? - поцікавився Тідей, оглядаючи вхідні двері, які були надійно замкнені.
     - Зачекай хвильку.
     Ніка швиденько витягла з кишені металевого ключа, який поцупила сьогодні вранці у Данаї. За мить вони вже пройшли світлий коридор та переступили поріг вишуканої вітальні.
     - Ти можеш пояснити, що ми тут робимо? - спитався Спаркс, кладучи валізу на блискучий паркет.
     - Шукаємо докази дволикості Зенона. Він явно не той за кого себе видає.
     - Тут занадто багато білого кольору! - поскаржився Тідей, оглядаючи білі стіни та меблі.
     - Так, Зенон має занадто витончений смак. Гаразд, не відволікайся. Шукай щось незвичне та те, що кидається в очі. Тільки не залиш слідів на килимі.
     Тідей акуратно обійшов білосніжний килим та наблизився до високої дзеркальної шафи.
     - Воно мені тут все кидається в очі.
     - Зосередься на конкретних речах. - порадила Ніка, досліджуючи фотографії у скляних рамках. На перших двох фотографіях був зображений Зенон з батьками. В його батька було світле пряме волосся, що спадало на плечі та сірі очі. Їхня схожість була занадто великою. Скуте обличчя Саркона було досить непривітним та похмурим. Хоч Зенон Рейнол часто викликав у Ніки підозри, проте вмів приховувати негативні емоції за непроникною маскою. Їй було важко здогадатися, що він відчував у душі. Ця особливість робила його ще більш загадковішим. На інших фотографіях Ніка побачила Данаю, Джеліоса, Зака, Кору, Максіона та... себе. Всередині все стиснулося, вона пригадала, як Даная фотографувала її на святкуванні Нового Року. Ще декілька секунд Ніка обстежувала власне обличчя у витонченій скляній рамці. Невже Зенон справді вважає її своїм другом? Тепер Ніка відчула сором за таке безцеремонне вторгнення у його помешкання. Хоча з іншого боку, то могли бути зображення його жертв. Вона спробувала проігнорувати цю жахливу думку, проте її серце забилося набагато швидше.
     Раптом щось голосно впало на підлогу - то Тідей необачно випустив з рук сріблясту вазу.
     - Ой, важкенька річ. Може покопирсатися в його одязі? - Тідей швиденько поставив вазу на столик та відкривши дверцята шафи, дістав декілька білих сорочок. - Цікаво де він купує такі ексклюзивні речі? "Матерія" їх точно не виготовляє. Це дуже дорога тканина.
     - Ти прийшов робити тут безлад? - пробурчала Ніка.
     - Окрім одягу в шафі нічого підозрілого не виявлено. - серйозним тоном доповів він, розгрібши пальцями вишневе волосся.
     Ніка ще раз окинула поглядом вітальню та попрямувала до спальні.
     Просторе приміщення було досить затишним. Зі стелі звисала розкішна кришталева люстра. Величезне ліжко знаходилося по центру. Ніка уявила, що таке ліжко могло належати королю.
     - Ох... - зітхнув Тідей захоплено розглядаючи кімнату. - Оце справжнє диво. Зенон вміє жити з розмахом. Я завжди знав, що він має купу грошей, проте він ніколи навіть й словом не обмовився про свій статок. Його батько дуже знатна людина в Пеліоні. Напевно, вже давно купив цю квартиру своєму синочку. Наскільки мені відомо Саркон полишив Квартет та переїхав до Аредону. Дивно, що Зенон до цього часу не зайняв його місце. На його місці я не вагався б. Це доволі унікальна можливість.
     Ніка обережно підійшла до низенького комоду та зазирнула до верхньої шухляди. Поміж декількох вітальних листівок від Данаї, вона побачила акуратно складений аркуш паперу.
     За якусь мить її стривожений погляд окинув короткий зміст того листа.
     - Що сталося? - Тідей помітив, як побіліло її обличчя.
     - Зенон підмінив листа. Він збрехав Джелу. - ледь ворушачи губами, прошепотіла вона.
     - Якого листа? Я нічого не збагну!
     Ніка знову зосередилася на поспіхом написаних рядках.
     "Дорогий Джеліосе, я не зміг впоратися зі своїм завданням. Я мусив захищати тебе та твого брата. Пробач, що не розповів тобі правди, вона могла зруйнувати все, за що ми так довго боролися. Колись ти дізнаєшся про те. Цей час неодмінно прийде. Насправді я не той за кого себе видавав всі ці роки.
     Якщо тобі вдасться прочитати цей лист, знайди те місце, куди я водив вас у дитинстві. На жаль, це все чим я можу допомогти. Сподіваюся колись доля знову зведе нас разом. Бережи себе."
     Вона міцно стиснула пальцями листа, намагаючись придушити гнів, що раптово спалахнув всередині. Тідей не зводив зляканих очей з її напружених рук.
     - Джеліос повинен дізнатися про це. Негайно! Цей лист змінить все.
     - Отже, ми недаремно припхалися сюди? - Тідей радісно підстрибнув та поплескав в долоні. На його обличчі відобразився цілковитий тріумф, а в карих очах не залишилося жодного натяку на переляк.
     - Так, ми знайшли вагомий доказ. Тепер Зенон не зможе викрутитися. Йому не допоможе жодна красномовна брехня.
     Раптом до них донісся якийсь шум - хтось намагався відчинити вхідні двері. Ніка відчула як затремтіли її коліна, а серце забилося у шаленому темпі.
     - Сюди! - найперша думка, що з'явилася в її голові, здавалася повним абсурдом. Проте в них було обмаль часу для інших ідей. Ніка швиденько заповзла під велике ліжко та потягла Тідея за ногу. Ще якусь долю секунди він вагався, а потім забрався у сховок.
     Вхідні двері відчинилися і в коридорі залунали приглушені кроки.
     - Де моя валіза? - розгублено прошепотів Тідей, мацаючи руками підлогу.
     - Ти що не забрав її з вітальні?
     Він лише заперечно похитав головою.
     Ніка затамувала подих, коли хтось переступив поріг спальні. Вона відразу впізнала чорні шкіряні черевики з трикутними металічними вставками по бокам. Зенон пройшовся вздовж білого килиму та спинився біля ліжка. Тепер Ніка взагалі намагалася не дихати, страх повністю скував її тіло. Що зробить Зенон, якщо застане їх у своїй квартирі? Він може вчинити будь-що. Навряд хтось зможе завадити йому. Ніхто з них не мав достатньо сили, щоб протистояти Зенону Рейнолу. Ніка шкодувала, що в неї не було браслету, який відкидав людей у повітря. Тепер вони були абсолютно беззахисні. Тідей помітно тремтів, його руки міцно сплелися докупи.
     - Я знаю, що ви тут. - рівний голос Зенон змусив її здригнутися. - Сподіваюся у вас знайдеться хороше виправдання. - він кинув щось важке на підлогу. То була валіза Тідея. Змагаючись з цілковитим страхом, вона обперлася на лікті та виповзла з-під ліжка.
     - Я...я... - слова просто застрягли у її горлі.
     Зенон усміхнувся своєю холодною посмішкою.
     - Бачу твій друг знайшов собі затишне місце.
     - Тідею, вилазь. - ледь видушила з себе Ніка, намагаючись приховати страх у своїх широко відкритих очах.
     Нарешті Тідей вибрався з-під ліжка та завмер у дивакуватій позі, з жахом очікуючи подальшого розвитку подій.
     - Чому ти зробив це?
     - Що саме? Прийшов до себе додому?
     - Ти прекрасно знаєш про що я. - вона міцно стиснула лист, який, здавалося, почав обпікати їй долоню.
     Зенон несхвально поглянув на її руку, ще якусь мить його погляд затримався на згорнутому папері.
     - Пробач, це була жахлива помилка, - зненацька Тідей упав навколішки та пригорнув до себе свою валізу, наче вона була для нього найдорожчою річчю у світі. - Я все збагнув. Будь ласка, не видавай нас Раді. Це буде кінець моїй блискучій кар'єрі.
     - Гадаєш, мене повинна хвилювати твоя кар'єра? - зовсім байдуже кинув Рейнол, а потім допоміг хлопцеві піднятися на ноги. - Я знаю, що це був не твій задум. Надалі намагайся не втручатися в чужі справи. Це досить небезпечно... та й не лише для твоєї дорогоцінної кар'єри, але й для твого життя. Й гадки не маю, що ти цінуєш більше. І затям собі одне - це не твій бій. Тідею, я більше не буду витрачати на тебе час.
     Спаркс стояв з відвислою щелепою, не в змозі поворухнутися. Йому знадобився ще деякий час, аби перетравити почуте.
     - Я можу йти? - його кволий голос прозвучав занадто тихо.
     Зенон лише кивнув. Тідей схвильовано вибіг з кімнати, навіть забувши про приголомшено Ніку, що притиснулася до стіни. Їй було важко повірити, що Зенон відпустив Тідей. Можливо, саме таким був його злісний план? Спочатку позбутися набридливого свідка, а потім безжалісно покінчити з нею. Адже вона знайшла вагомий доказ його лицемірності. Як йому вдавалося так довго дурити їх? Чому ніхто не бачив його справжнього обличчя?
     Ніка відчула, як холод скував її тіло, коли Зенон нарешті повернувся до неї.
     - Що ж...це було досить сміливо з твого боку. Я навіть не очікував такого. Хоча, інколи ти справді мене дивуєш.
     - Я дізналася правду. - вона рішуче поглянула йому в сірі очі.
     - Ні, ти лише наблизилися до правди. - виправив він.
     - Ти можеш дурити їх, але я відразу зрозуміла, що в тобі щось не так. Ти був занадто ідеальним. Що прагнув приховати своє істинне обличчя?
     - Гадаєш, я приховую свої справжні наміри? Що ж на твою думку я такого замислив? Минулого разу ти звинувачувала мене в тому, що я працюю з Авреєю.
     - Я... не знаю. Поки що.
     Зенон підійшов ближче та вихватив з її руки лист Реба.
     - Це точно не твоє. - з малою посмішкою на вустах сказав він.
     - Цей лист належить Джелу.
     - Так. Він його обов'язково отримає, але дещо пізніше.
     - Чому?
     - Це для блага всіх. Не можна відволікатися на дрібниці.
     - Це ж його дядько. Джеліос повинен знати...
     - Ходімо. - Зенон вхопив її за руку та потягнув до вітальні. - Може щось вип'єш? - спокійно промовив він дістаючи з шафки дві витончені склянки, зроблені зі справжнього кришталю.
     Ніка заперечно похитала головою.
     - Як хочеш. Я трохи зволожу горло, якщо ти не заперечуєш... Тільки потрібно щось більш міцніше. - Зенон знову зазирнув до шафки та дістав прозору пляшку з якоюсь темною рідиною, схожою на вино. Він відлив собі трохи у склянку та випив одним ковтком. Ніка весь цей час спостерігала за ним.
     - Знаєш, що мені найбільше набридло у всій цій історії? - його голос був доволі спокійним. - Ти.
     - Я не розумію...
     - Скільки раз ти намагалася все зіпсувати! - він знову налив півсклянки міцного напою та швидко випив. - Я не можу постійно виправляти твої помилки. Я ледь не піддався спокусі стерти твою пам'ять.
     - І що тебе спинило?
     - Здоровий глузд. Ти - частина нашого плану. Можна навіть сказати, ключ до перемоги. Стерши тобі пам'ять, я зробив би величезну помилку.
     Ніка полегшено зітхнула, принаймні до дня Спалаху вона була у безпеці.
     - Ти не змусиш мене мовчати. Джеліос дізнається правду. - вона схватила пляшку та під здивованим поглядом Зенона наповнила склянку по вінця.
     - Знаю, тому хочу тебе переконати не робити цього. До речі, це дуже міцне питво. - попередив він, коли Ніка піднесла склянку до рота. Маленький ковток перетворився на пекучий вогонь, що безжально обпікав її горло. Глибоко вдихаючи повітря, вона обхватила пальцями шию.
     - Випий, це допоможе. - Зенон подав їй ще одну склянку з водою. Ніка швидко випила вміст склянки та відчула значне полегшення.
     - Спасибі. Сподіваюся там не було ніякої отрути.
     - Ні, лише препарат, що стирає пам'ять. - усміхнувся він. - Жартую.
     - Зеноне, ти вмієш бути хорошим. Якби ти не був таким лицеміром, гадаю, ми змогли б стати друзями.
     - Коли я втратив пильність, ти врятувала життя Джелу. Це дуже багато значить для мене. Хоча ще більше разів ти зуміла наразити його на небезпеку. Я знову повторю, що ніколи не був тобі ворогом. Я просто прагну...
     - Захистити Джела. - урвала його вона.
     - Вірно. Я обіцяю, що Джеліос все дізнається після того як ми врятуємо Пеліон. Зараз йому не варто перейматися сімейними проблемами. Нехай все залишиться в таємниці.
     - А чи не забагато таємниць?
     - Просто пообіцяй!
     - Гаразд, я обіцяю нічого не говорити Джелу про сьогоднішній день. Проте я не збираюся стояти осторонь і дивитися як ти щось замислюєш.
     - Я і не сумніваюся в цьому. Тільки не роби більше подібних дурниць та не втягуй Спаркса. В нього талант все погіршувати. Нехай хлопець живе собі безтурботним життям.
     - Вважай, що ми домовилися. Можна тебе дещо запитати?
     Зенон кивнув.
     - Тільки одне запитання.
     - Чому ти відмовився зайняти місце у Раді Пеліону?
     - Я просто обрав інший шлях.
     - Який з цього зиск? Ти міг отримати владу та визнання...
     Він напружив обличчя і повторив:
     - Тільки одне запитання.
     Коли Ніка повернулася до лабораторії, на неї чекав справжній сюрприз. Даная та Кора влаштували вечірку. Вітальню освічували кольорові ліхтарі, що звисали зі стелі. Мильні бульбашки зависли у повітрі, що було наповнене свіжим ароматом морського бризу. Зак вискочив на стіл та почав танцювати під швидку музику. Кора також кружляла по кімнаті зі склянкою лимонної шипучки.
     Даная увібралася у свою найкращу червону сукню, золотисті локони спадали на відкриті плечі. Її обличчя спалахнуло радісною посмішкою, коли вона узріла приголомшену Ніку.
     - Подобається? - весело прощебетала вона, підштовхуючи подругу до коктейлів. - Ми з Корою хотіли зробити тобі сюрприз. Знаєш чия це була ідея?
     - Твоя? - Ніка ковтнула апельсинового соку.
     Даная заперечно похитала головою.
     - Ніколи не здогадаєшся. Це все Зенон запропонував. Він хотів, що ми трохи розвіялися. Класний у мене хлопець, чи не так?
     - Авжеж.
     - Оце розважимося.
     Кора підбігла до них.
     - Бачиш мильні бульбашки? - вона тицьнула пальцем в одну, але як не дивно та залишися цілою, лише плавно перемістилася у повітрі. - Пам'ятаєш, той прилад, що дозволяв воді зависати у повітрі. Ми лише додали трохи рідкого мила з ароматом морського бризу. От і все.
     - Так, вражає. - погодилася Ніка, споглядаючи як Максіон та Латея безтурботно танцювали в іншому кінці вітальні.
     - Максіон пообіцяв поводитися добре, якщо ми випустимо його з кімнати. Зак погодився. Зрештою мій удар тацею пішов йому на користь. - радісно відмітила Даная, коли ввімкнулася нова пісня, значно повільніша за попередню.
     - Потанцюємо? - м'який голос зливався з красивою мелодією. Обличчя Джеліоса було таким привітним та добродушним водночас, що змусило її посміхнутися вперше за весь день.
     - Тут стало зовсім гаряче. Принесу з кухні трохи ванільного морозива. - хитро підморгнула Даная, прошмигнувши біля столу, на якому кумедно витанцьовував Зак.
     Ніка так хотіла розповісти Джелу все, що сталося цього дня. Проте щира обіцянка Зенону змусила її мовчати. Можливо, він мав рацію. Якщо той лист справді може зашкодити Джелу? Ні, вона не стане ризикувати всім, заради якоїсь правди, яка могла зруйнувати їхні плани. Тепер всі її зусилля здавалися марними. Все-таки Зенон спромігся свого. Він зумів переконати її.
     - Звичайно. - зірвалося з її тремтячих губ.
     Джеліос взяв її руку та обережно поклав собі на плече. Раптом хтось вхопив її іншу руку та відтягнув від розгубленого Джела. Ніка опинилася в обіймах Зенона Рейнола.
     - Я трохи потанцюю з твоєю подружкою. - спокійно промовив він, не зважаючи на обурений погляд друга.
     - Джеліос не дізнається правди. Я не порушу своєї обіцянки. - тихо процідила вона, вчепившись пальцями у його сіру сорочку.
     - Навіть не сумніваюся в цьому. Як тобі вечірка? Ти занадто переймаєшся чужими справами. Нам всім не завадить розвіятися та відволіктися від цих гнітючих проблем. Хоча б на один вечір.
     - Думаєш, я знову щось замислила? Пробач, забула розповісти тобі про свої плани. - саркастично випалила Ніка, сподіваючись, що Даная трохи затримається на кухні та не застане їх у танці.
     - Намагайся розслабитися. Тобі не личить похмурий вид. До речі, я досить непогано танцюю.
     - Нічого особливого.
     - Ти справді так гадаєш? - театрально посміхнувся він, кружляючи у надто швидкому темпі.
     - Гаразд. Ти справді чудово танцюєш! - швидко погодилася Ніка, відчуваючи як запаморочилося в голові.
     Вдоволено посміхаючись, Зенон Рейнол відпустив її прямісінько у теплі руки Джела, саме в той момент, коли до вітальні вбігла Даная з великою тарілкою морозива.
     - Сюрприз! - вона набрала цілу жменю холодного десерту та поцілила нею в плече Зака. Той з несподіванки звалився зі столу, проте відразу скочив на ноги та прикриваючи руками голову, побіг шукати якесь укриття.
     - Це війна! - голосно зареготала Кора та почала жбурляти кульки з ванільного морозива навсібіч.
     - Цього я точно не планував! - вигукнув Зенон, ухиляючись від солодкої атаки.
     Джеліос затулив собою Ніку, Даная двічі влучила йому в голову. Максіон та Латея також не змогли уникнути смачних летючих кульок.
     Вечірка перетворилася на суцільний гамір. Після хвилі реготу, всі почали танцювати на липкій підлозі.
     Відчуваючи втому та радість, Ніка зайшла до своєї кімнати. Раптовий дзвінок змусив її здригнутися. У мобільному телефоні пролунав стривожений голос Тідея.
     - Ноко? Ти мене чуєш? ЦЕ Я!
     - Привіт, Тідею. Щось трапилося? - Ніка була здивована, що він наважився подзвонити їй після минулих подій.
     - Нічого. Але нам потрібно терміново зустрітися! - його голос помітно тремтів, а дихання було занадто гучним.
     - Навіщо нам зустрічатися, якщо нічого не трапилося? Тобі не слід було дзвонити... - Ніка боялася, що він знову може втрапити у халепу.
     Тідей вдав, наче не почув її останніх слів.
     - Я чекатиму на тебе в кав'ярні на Трояндовій площі. Рівно о восьмій ранку. Будь ласка не спізнюся.
     Ніка була не в захваті від його пропозиції. А що як хтось довідається про її зникнення? Навряд чи їй вдасться вигадати якесь хороше виправдання. Та й не варто було наражати Тідея на небезпеку. Останнім часом він і так уже зазнав багато хвилювань. Їй справді стало шкода хлопця.
     - Зенон може щось запідозрити. Він контролює кожен мій крок.
     - Ти зможеш вислизнути з будинку непомітно? - відчайдушно наполягав він.
     - Не знаю.
     - Він просив нічого не казати тобі. Повір, його слова були досить переконливі. Хоча в його поведінці було щось вельми дивне... я не міг збагнути що саме.
     - Зенон з тобою розмовляв? - вона стишила голос, прислуховуючись до кроків за дверима.
     - Ні. Того чоловіка звали Орен. Він точно не місцевий, такий кремезний та чорнявий.
     - Орен? - аж занадто голосно крикнула Ніка, ледь не випустивши телефон з тремтячої руки.
     - Ага. Він сказав, що тебе зацікавить інформація, якою він володіє. Він знає якусь правду...
     Гучний стукіт у двері повернув її назад до похмурої кімнати. Ніка жбурнула мобільний на ліжко та затулила розпачливе обличчя руками.
     - Я почув крик. Що сталося? - схвильований Джеліос відразу кинувся до неї.
     - Все добре. Чого ти сюди припхався? - Ніка не змогла стримати роздратування, що вирувало всередині.
     Він спробував все пояснити не досить упевненим голосом.
     - Пробач. Я зовсім випадково опинився біля твоїх дверей.
     - Це не правда. - її не змогли переконати його безутішні слова. - Ти виконуєш вказівки Зенона.
     - Він просто хвилюється...
     - Не виправдовуй його!
     - Гаразд. Зенон справді попросив мене приглянути за тобою. - нарешті зізнався він. - Я не став перечити...
     - Будь ласка, залиш мене саму. Я просто втомилася. Вже пізно.
     - На добраніч. Якщо захочеш поговорити...
     - Знаю, ти будеш у своїй кімнаті.
     Джеліос мовчки кивнув, поглянувши на неї з неприхованим сумом, вийшов за двері. Залишившись наодинці, Ніка сховалася під ковдрою та заплющила очі. Завтра на неї чекав важкий день.
     Розділ десятий
     Ключ
     Атмосфера за сніданком значно погіршилася. Вже ніхто не згадував про вчорашню вечірку. Джеліос мовчки поїдав омлет з грибами, час від часу поглядаючи на замислену Ніку. Даная також була не в дусі через те, що Зенон знову кудись запропастився та не посвятив її у свої раптові плани. Зак та Кора жваво про щось перешіптувалися.
     Максіон потягував гарячий чай та голосно видихав після кожного ковтка. Латея не зронила жодного слова, вона була чимось вкрай стурбована. Все це хвилювання відображалося на її напрочуд блідому обличчі. Темні синці під її очима були занадто помітними.
     - Латті, маєш поганий вигляд. Щось сталося? - турботливо поцікавився Максіон, відставивши чашку вбік.
     - Все гаразд. Просто не могла заснути. Інколи страждаю від безсоння. - кволо проказала вона схиливши голову на край столу.
     - Мені здалося, що ти захворіла.
     - Нічого подібного. - дещо різкіше кинула дівчина, підводячи зі стільця.
     - Я знову щось не те сказав? - простогнав Максіон, коли Латея з гуркотом зачинила за собою двері.
     Ніка відкусила шматочок лимонного печива, яке виявилося занадто твердим.
     - Ти сказав правду. З Латеєю явно щось сталося.
     Даная постукала ложкою по чашці, аби привернути до себе увагу.
     - Дівчачий настрій - то занадто складна штукенція. Він може змінюватися через найменшу дрібницю. Гадаю, їй не сподобався сніданок.
     - Що? До чого тут сніданок? - пирхнув Максіон.
     - Грінки надто пересмажені.
     - Це повне безглуздя. Латея ніколи не переймалася такими дурницями.
     Даная ледь стримувала свої емоції.
     - Ти просто не знаєш дівчат. Ми такі непередбачувані. - вона міцно стиснула ложку у руці, наче збиралася переламати її навпіл.
     - Ви завжди все ускладнюєте.
     - Аж ніяк. Ти просто не хочеш визнати правду, тому, що вона занадто примітивна та відповідає твоїм високим переконанням. - Даная Лутор обперлася обома ліктями на стіл та зі свистом видихнула повітря.
     - Та годі вам. Мені вже набридло слухати цю маячню. Піду пройдуся. - занадто швидко пробелькотіла Ніка, зриваючись на ноги.
     - Але ж ми збиралися провести підготовку до дня спалаху. Ти повинна залишитися. - категорично заперечив Зак.
     - Я скоро повернуся. Хочу зібратися з думками.
     - Не варто гаяти час. - настоював він на своєму.
     - Нехай іде. - втрутився Максіон - Ми ж не тримаємо її під замком.
     - Спасибі. - Ніка кинула на нього вдячний погляд.
     Джеліос поперхнувся омлетом.
     - Я піду з тобою. - задихаючись, прохрипів він. Даная подала йому склянку з водою.
     - Ні. Я буду поблизу, не варто хвилюватися.
     Не зважаючи на відверте несхвалення майже всіх присутніх, Ніка залишила їдальню. Без жодного сумніву вона попрямувала до місця зустрічі. Порожня площа нагнала на неї дивне відчуття безвиході. Здавалося, усі її дії були позбавлені будь-якого сенсу та були марними. Намагаючись не піддаватися страхові, що поступово зростав всередині, Ніка зайшла в кав'ярню. Чудовий аромат свіжої випічки та квітів, що були хаотично розставлені на підвіконнях, долинув до неї з порогу. Її надміру розгублений погляд відразу впав на чоловіка в білій сорочці, що сидів за одним зі столиків.
     Ще якусь мить, вона не могла зрушити з місця, наче її ноги стали частиною пошарпаної підлоги. Лише, коли Орен вказав рукою на сусідній стілець, Ніка відчула як мимоволі наближається до нього.
     - Чудовий ранок, чи не так? - доволі невимушено проказав він, наче звертався до свого старого приятеля.
     - Ти хотів убити мене. - сідаючи на стілець, проказа вона.
     - Так. Але це не завадило тобі прийти. - його обличчя витягнулося у широкій посмішці. Орен зиркнув на низеньку офіціантку, що принесла йому овочевий салат та шматок смаженої свинини.
     - Тому що, я хочу знати правду. - Ніка все ще не змогла зрозуміти його справжніх намірів.
     - Ти вже її знаєш. - сказав він, прожовуючи салат.
     - Що вам потрібно?
     - Допомога. - Орен відірвався від тарілки з їжею та поважно виглянув у вікно. - Це місце прийшлося мені до вподоби. Краєвид особливо заворожує. - проказав він, милуючись колоною Сонця, що яскраво сяяла на фоні блакитного неба.
     - Ні, з великою прикрістю мушу повідомити, що я не збираюся вам допомагати. - з неприхованим сарказмом проказала вона, акцентуючи кожне слово.
     - У тебе не має вибору. Гадаю, ти не станеш ризикувати життям того хлопця. Як на мене то він справжній ідіот.
     - Тідей...- з жахом видихнула Ніка. - Він тут ні до чого. Відпустіть його!
     - Звичайно. Нам не потрібні випадкові жертви. Просто виконай моє невеличке прохання.
     - Я не віддам вам статуетки. Зенон сховав їх у надійному місці.
     Орен похитав головою.
     - На цей раз мені потрібен ключ.
     - Який ще ключ? - вона відчула повне збентеження, адже нічого не розуміла.
     - Нещодавно ми з'ясували, що Реб Кернеус сховав ключ до порятунку. Цей препарат допоможе нам врятуватися під час спалаху. Все таки ця колона - це смертоносна загроза для нас усіх.
     - Я не знаю ніякого Реба Кернеуса. - Ніка притулила долоню до лоба, намагаючись впорядкувати думки, що безладно сплуталися в голові. - Стривайте... це ж дядечко Джела.
     - Саме так. Отже, ти розумієш про кого йде мова. - його низький голос прозвучав вдоволено.
     Вона кивнула.
     - Знайди ключ і ми забудемо про нашого спільного знайомого. До речі, цей ключ здатен врятувати чотирьох. Я зовсім не проти поділитися з тобою.
     - Я не залишу Пеліон.
     - Що ж... ти зробила свій вибір. Тоді загинеш разом з цим нікчемним містом! - аж занадто грубо гаркнув він, вчепившись пальцями у край столу.
     Ніка перелякано зіскочила зі стільця та чкурнула до виходу. Вона була вкрай схвильована словами Орена. Виявляється існує ключ, що здатен забезпечити повний захист під час спалаху. Можливо, це був перший крок до перемоги. Проте Ніка навіть й гадки не мала, де шукати цього ключа.
     Раптом вона згадала про листа, що виявила у квартирі Зенона. Саме цього листа залишив Реб перед тим як зникнути. Він просив Джела піти до якогось місця у Пеліоні, що безпосередньо пов'язане з його дитинством. Залишилося лише вияснити, що саме Реб Кернеус мав на увазі.
     В лабораторії Зак якраз проводив підготовку до дня спалаху. Всі отримали аркуші паперу з чіткими вказівками.
     - Мерщій, Ніко! Чому так довго? - помахав рукою Максіон, сидячи на підлозі.
     Ніка хотіла підійти до нього, проте Зенон заступив їй шлях.
     - Пам'ятай, він й гадки не має про наш задум. Вдавай, наче все так і має бути. - прошепотів він, вручивши їй листка.
     Ніка кивнула та вмостилася на дивані поруч з Джеліосом.
     - Де ти була?
     - Я ж казала: намагалася зібратися з думками.
     - Чому з ними не можна зібратися у будинку. Бродити лісом було вкрай нерозважливо.
     - Тут занадто людно.
     - Припиніть розмови! - суворо наказав Зак, тицяючи пальцем у знервованого Джела.
     Ніка прикинулася, наче зацікавлено вивчає свою інструкцію. В ній був лише єдиний пункт: залишитися у будинку та перечекати спалах. Ця безглузда настанова змусила її посміхнутися. Джеліос скоса зиркнув у її папірець та насупився. Він знав істинне завдання Ніки, проте всякий раз намагався про те не думати, або ж попросту змінити такий стан речей. На жаль, це було йому не під силу. Ніка прочитала в його очах відверте невдоволення та хутко сховала фальшиву інструкцію у кишеню.
     Зак водив металевою паличкою по стіні, на якій була зображена світлова мапа Трояндової площі. Він то зменшував, то збільшував масштаб мапи, розповідаючи, де повинні знаходитися Зенон та Максіон під час спалаху. Ніка уважно прислуховувалася, адже знала, що саме вона займе місце Зенона Рейнола.
     Нарешті довга лекція закінчилася і всі розійшлися по своїм кімнатам. В лабораторії залишилися лише Ніка та Джеліос.
     - Ти сумуєш за своїм дядечком? - невимушено почала вона.
     - Тепер я залишився один. Мій брат в іншому світі, дядечко кудись безслідно зник. Інколи мені здається, що все це сталося через мене. Я не зумів їх вберегти. - він опустив очі собі на руки, щоб приховати провину.
     - Джеле, ти ніколи не будеш самотнім. Твої друзі завжди будуть з тобою. - Ніка вже шкодувала, що зачепила цю тему.
     - Якщо з вами щось станеться я собі ніколи цього не пробачу.
     - Ти ні в чому не винен. В твого дядечка були улюблені місця у Пеліоні? Спогади є дуже важливими, не варто полишати їх.
     - Він частенько приводив нас до вежі Шепоту та скляної будівлі. Але чомусь завжди повторював, що серцем Пеліону є не колона Сонця, а старий фонтан на трьох тиграх. Він, наче передчував, що в певний момент колона може вбити нас усіх.
     Серце Ніки раптово пересмикнулося. Вона намагалася приховати хвилювання, що спалахнуло в її очах. Виходить, Реб міг сховати препарат у фонтані.
     Джеліос засмучено вийшов з лабораторії. Ніка побачила на столі браслет, який вона знайшла під ліжком. Зак вже скінчив досліджувати його, проте так і не зміг пояснити дивовижну силу цього предмету.
     Про всяк випадок вона запхнула браслет до кишені. Хтозна, коли Орену знову забагнеться з'явитися в неї на шляху. Все-таки Ніка не мала жодного наміру віддавати йому препарат. Вона зачинилася у кімнаті та з нетерпінням чекала вечора. Нарешті темрява просочилася крізь її відчинене вікно.
     Ніка забралася на підвіконня та поглянула на старий кам'яний карниз. Дивне відчуття заполонило її свідомість. Не гаючи часу, вона ступила на карниз та притислася до жорсткої стіни. У темряві їй було важче рухатися. Проте Ніка намагалася не сповільнювати темп. Пригнувшись, вона успішно промайнула вікно, що відділяло її від живоплоту. Раптовий скрипучий звук, змусив її заціпеніти. Хтось відчинив вікно.
     - Агов, кудись зібралася? - Латея висунула голову та зиркнула на тьмяну постать Ніки.
     - Я просто вирішила подихати свіжим повітрям. - збрехала Ніка.
     - Ти створює занадто багато шуму. Ось дивися, як треба. - вона кинула з вікна мотузку та швидко спустилася донизу. - Тепер твоя черга. Краще не зволікай.
     Ніка також скористалася мотузкою.
     - Спасибі за допомогу.
     - Дрібниці. Куди йдемо? - Латея поводилася напрочуд спокійно, що й насторожило Ніку.
     - Ти повертаєшся назад до будинку. Сьогодні вранці ти мала поганий вигляд. - Ніка не почула у своєму голосі жодного співчуття, він навпаки був наповнений відвертою ворожістю.
     - Мені вже краще. Обіцяю тобі не заважати.
     - Тоді, залиш мене в спокої.
     - Я нікому не розповім.
     - Тільки спробуй! - аж занадто погрозливо просичала Ніка та міцно стиснула губи. Приглушені кроки Латеї переслідували її до самої площі, яку освітлювали яскраві зірки.
     - Гадаю, тут не найкраще місце для нічних прогулянок.
     - Ми тут у справі. - Ніка швиденько стрибнула у фонтан та здригнулася від холодної води, що, здавалося, пройняла її наскрізь. Латея здивовано роззявила рота.
     - Вирішила скупатися?
     Ніка майже повністю занурилася у воду та почала обмацувати дно руками.
     - Він має бути десь тут. - клацаючи зубами, прохрипіла вона.
     - Що ти шукаєш?
     - Орен називав його ключем...
     - Стривай. Ти сказала Орен? - голос Латеї був пронизаний переляком та зливався з безперервним хлюпотом води.
     - Зараз немає часу на пояснення. - раптом Ніка зачепилася за щось ногою та підняла невеличку металеву скриньку.
     - Це ключ?
     - Зараз побачимо... - її напружені пальці відкрили скриньку. Всередині знаходилося чотири маленькі видовжені флакони з якоюсь рідиною. - Так. Ми знайшли його.
     - Яка несподіванка. Не думав, що ти впораєшся з цим завданням так швидко. - вдоволений низький голос пройняв їхній слух. Орен вийшов з-за колони Сонця та наблизився до фонтану. Його висока постать чітко виднілася у темряві.
     - Ти не отримаєш його. - хоробро вигукнула Ніка, намацавши у кишені браслет.
     - Препарат належить мені. - люто просичав він.
     - Біжи, Ніко! - щосили гукнула схвильована Латея, проте Ніка навіть не зрушила з місця. Вона швиденько надягнула браслет та спрямувала руку вбік Орена. Ще якусь мить вона сподівалася, що той зазнає невидимої атаки, але нічого подібного не сталося.
     - Що зламався? - захихотів Орен. - Твій браслет не можна занурювати у воду. Як шкода!
     Ніка дістала один флакон зі скриньки.
     - Ти не отримаєш препарат. - знову повторила вона, тремтячи від холоду.
     - Що ти замислила? - тепер його голос був наповнений неприхованим переляком.
     Її пальці розімкнулися і випустили скляний флакон. Впавши на дно фонтану, він розколовся на декілька частин.
     - Якщо ворухнешся, я розіб'ю решту. - пригрозила вона.
     - Ти цього не зробиш! Вони потрібні тобі. - хижо гаркнув він.
     - Краще вже нікому. Будемо в рівних умовах.
     Тьмяна постать Орена закам'яніла на місці.
     - Не гарячкуй. Ти згаєш вельми цінний шанс. Віддай мені препарат і зможеш піти вільно.
     - Ніко, не слухай його. - верескнула Латея.
     - Я пропоную цілком вигідну угоду. Попри всі твої недоречні сумніви прийми мою щедру пропозицію.
     - Не вір йому. Тут ще троє його спільників. Вони нізащо нас не відпустять. - знову крикнула Латея, роззираючись довкола.
     - Кмітливе дівчисько. - грубо відрізав Орен, подаючи знак своїм спільникам. Я не порушу свого слова лише в тому разі, якщо отримаю бажане.
     Ніка дістала ще один флакон, здавалося, тоненьке скло розколеться у її пульсуючій руці.
     Її ноги вже заніміли у холодній воді, проте мозок напружувався з кожною секундою, намагаючись створити план дій.
     Раптом до Латеї наблизилося дві тьмяні постаті. Посіпаки Орена спробували вхопити її, проте вона вправно повалила одного на землю, а іншого вдарила рукою по голові.
     Ніка здійнялася у повітря, коли Орен спрямував на неї браслет. Скринька з двома флаконами шубовснулася у воду.
     Через якусь мить вона впала на бруківку, стискаючи у руці єдиний вцілілий екземпляр препарату. Колючий холод повністю пройняв її ослаблене тіло. Латея вже не могла чинити опір, сили також покидали її.
     - Я справді спантеличений. Мене вразила ваша сміливість та очевидна дурість. - Орен обережно вихопив з її руки флакон. - Гадаю цього вистачить. Щоб відтворити препарат нам потрібен лише єдиний зразок. Все-таки я дотримаю свою обіцянку. Тепер я прагну, щоб ви побачили як руйнується це місто разом з вашими невиправданими надіями. Затямте, нас ніщо не спинить. - його гучний регіт пройняв все навколо, а потім раптово обірвався, не залишивши по собі ані сліду.
     Хапаючи ротом повітря, Ніка підвелася на ноги. Її все ще не покидало розчарування викликане поразкою. Мокрий одяг неприємно прилипав до тіла. Вона викрутила волосся та підійшла до Латеї, що всадовилася біля фонтану, обпершись на кам'яну голову тигра.
     - Мені прикро. - Ніка не змогла впізнати власний голос, що був пройнятий цілковитим відчаєм та безвихіддю. Цей препарат призначався саме для Джела. Реб щиро сподівався, що його племінник буде у безпеці під час спалаху. Проте Ніка все зіпсувала. Потрібно було розповісти всім про її нерозважливий задум. Вона знала, що Латея мала достатньо причин злитися на неї. Проте її власне сумління було найгіршим за всі докори на світі.
     - Ще не все втрачено. Вони лише випереджають нас на один крок.
     - Що? Ти ледве не загинула через мене! - Ніка прагнула почути у голосі темноволосої дівчини крижаний осуд, натомість до неї долинуло відверте сподівання.
     - Кожного дня ми ризикуємо життями, щоб досягти мети. Це був наш вибір.
     - Ми повинні розповісти про те, що трапилося.
     - Вони зрозуміють. - тихо промовила темноволоса дівчина.
     - Отже, ти вирішила самотужки знайти ключ, навіть не переймаючись власною безпекою. - Зенон начепив на обличчя незворушну маску, проте його очі виражали повне несхвалення.
     - Я мусила діяти швидко. - спробувала виправдатися Ніка, але всі її спроби виявилися марними. Зенона ніщо не могло переконати у щирості її намірів.
     - Ні, ти діяла навмання. Хотіла потім побачити що з цього вийде? Зрозумій, це не вдалий час для прояву героїзму. Ти знаєш до яких наслідків міг привести твій необачний вчинок.
     - Я була вкрай обережною. - борючись з нестерпним холодом, вона притислася до стіни.
     Ніка не розповіла їм про справжній лист від дядечка Реба. Адже пообіцяла Зенону не робити цього. Хоча їй довелося прикласти багато зусиль, щоб придушити це бажання.
     Джеліос не знаходив собі місця. Вся ця історія надто стурбувала його.
     - Ніко, вони могли вбити вас.
     - Ні, Орен не мав подібного на думці. - не досить переконливо висловила вона. - Він прагне, щоб ми всі стали свідками знищення Пеліону.
     Зенон не зміг втримати свою злість, його кулак голосно вдарив поверхню столу.
     - Не потрібно піддаватися емоціям. - рішуче заявив Максіон. - І ще, до речі, ми маємо набагато більшу перевагу - статуетки засновника Пеліону.
     - Так. Проте, поки що везіння не на нашому боці. - сумно відмітив Зак.
     - Ніко, я хочу, щоб ти завжди була у безпеці. - слова Джела були наповнені надією, що поступово розчинялася у тій напруженій атмосфері.
     - Я знаю. Пробач, надалі буду обачнішою.
     - Ні, цього не достатньо. - заперечив він.
     - Пообіцяй, нічого не замислювати. Ми повинні діяти разом. Лише спільними зусиллями можна досягнути цієї мети.
     - Гаразд. - видихнула Ніка. - Піду накину щось сухеньке. Вона якнайшвидше покинула вітальню та подалася до своєї кімнати. Сухий одяг та навіть тепла ковдра не змогли позбавити її від холоду, що дедалі посилювався всередині. Що тепер їм робити? Просто чекати дня спалаху? Можливо, Орен вже задумав що-небудь інше. Він бореться за щось вельми вагоме. Наче, якась могутня сила керувала його свідомістю та змушувало до певних дій.
     Ніка боялася підвести друзів. Адже покладені на неї обов'язки були занадто великим тягарем. Ранок настав напрочуд швидко. Яскраве сонячне світло проникало в маленьку кімнату через вузьку щілину між гардинами. Не розплющуючи очі, вона прислухалась до тиші та зненацька помітила, що та була наповнена чиїмсь тихим, проте глибоким диханням. Цей звук насторожив її, проте вона навіть не ворухнулася.
     - Я знаю, що ти вже не спиш.
     - Джеле? Що ти тут робиш? - в її голос просочилось фальшиве роздратування. Насправді Ніка була рада бачити свого друга. Їй було цікаво як довго він провів біля її ліжка. Джеліос мав досить недбалий вигляд, наче не спав усю ніч.
     - Хотів переконатися, що ти більше нікуди не втечеш.
     - Сни не стають реальністю, пам'ятаєш?
     - Так. Але я не зовсім розумію, що ти маєш на увазі. Це ніколи не було сном. Все набагато більше чим реальність.
     - Сновидіння наяву. Тільки безумці можуть прагнути неможливого.
     - Тоді я не проти втратити здоровий глузд. Можливо, саме тоді мені вдасться досягнути своєї власної мети. Зрештою, це буде не легко.
     - Чого ти прагнеш?
     Він поглянув їй прямісінько у вічі, наче збирався сказати найважливішу річ у світі.
     - Я...
     Зенон Рейнол раптово увірвався до кімнати. Його довге біляве волосся було ідеально виправленим та прикривало частину похмурого обличчя.
     - Що сталося? - спитався Джеліос, не приховуючи хвилювання.
     - Максіон щось запідозрив. Потрібно негайно розвіяти усі його сумніви. Якщо він дізнається про наш задум, все може зійти нанівець. Ми не можемо так ризикувати. Він знайшов нові подробиці про день спалаху у щоденнику Евена Соллорі. - на одному подиху випалив він.
     - Що саме? - уточнив Джел.
     - Те, що звичайна людина не здатна пережити спалах. Проте існують винятки. Цілком ймовірно, що Евен мав на увазі провідників, тобто тих, хто здатен здійснювати перехід.
     - Максіон думав, що загине. Він ладен пожертвувати життям заради безпеки цього міста. - висловила Ніка.
     - Саме так. Він навіть не здогадується про свої можливості.
     - Що ж нам робити?
     - Потрібно послабити його пильність. Так би мовити, знайти йому якесь інше заняття до весняного рівнодення. - пояснив Зенон.
     - Давайте відвідаємо підземелля. - запропонувала Ніка. Здавалося, ці слова вилетіли з чужих вуст. Вона навіть не встигла вибачитися, за таку нерозважливу думку, як Зенон голосно вигукнув:
     - Те що треба! Потрібно дізнатися більше про наших ворогів. Безсумнівно Максіон не захоче упустити такий шанс. Отже, сьогодні здійснимо невеличку екскурсію до підземної частини міста.
     - Стривайте, це цілковитий абсурд. - заперечив Джеліос.
     - Нічого подібного. - обурився Зенон.
     - Орен може знову там з'явитися. Я не підтримую цю ідею.
     - Навряд чи ми врахуємо твою думку. Хіба що... - Зенон раптово вмовк, почувши кроки за дверима. Розпашіла Даная увірвалася до кімнати.
     - Що трапилося? - запитала Ніка, якраз в той момент, коли Кора перестрибнула поріг.
     - Скажіть хлопцям, що то був лише безневинний жарт. - зарепетувала Даная, заливаючись сміхом. - Всю лабораторію завалило синім димом. Ми трішки не розрахували потужність нового винаходу Кори.
     Ніка поглянула на двері, через які в кімнату почав проникати синій густий туман, наче то була небезпека та неминучість, які насувалися з кожним днем.
     Розділ одинадцятий
     Підземелля
     Зак з доволі серйозним виразом на обличчі розглядав пошкоджений браслет. Нарешті ретельно обмацавши ту річ зі всіх боків, він поклав її на стіл та важко зітхнув.
     - На жаль, я дійшов невтішного висновку: ми не зможемо полагодити цю штукенцію.
     - Нам вона конче потрібна. Не будь тюхтієм, приклади більше зусиль, це наш єдиний захист проти Орена та його зброї. - наполегливо промовив Зенон Рейнол, затримавши погляд на вікні. Ніка мовчки спостерігала за ними з іншого боку кімнати, їй було важко змиритися зі своєю поразкою. Гнітюче відчуття все більше стискало її думки.
     - Ні, вода пошкодила занадто складний внутрішній механізм браслета. Я не в змозі щось змінити. Звичайно, це велика прикрість, проте ми не повинні зневірятися у власних силах.
     - Звісно. - не надто охоче погодився Зенон. - Сьогодні ми відправимося у підземну частину Пеліону, щоб з'ясувати більше про Орена та його спільників. Мушу визнати, що ми нічого не знаємо про цих людей. В чому полягає їхня місія? Відновити справедливість ціною сотні життів? Я не можу погодитися з цією версією.
     - Чому? - запротестував Джеліос. - Ми не маємо підстав відмовлятися від неї. Все таки Орен не приховував свої плани.
     - Не будь таким довірливим. Цим вони прагнуть заплутати нас, відвести від справжньої їхньої мети - статуеток Кадема Пелла.
     - Ти надто самовпевнений... Гаразд, я погоджуюся піти з вами у підземелля, хоча ця ідея до сих пір мені не до вподоби. Сподіваюся ми зможемо дізнатися правду. І ще одне, я не хочу залишати Ніку з вами наодинці.
     - Не хвилюйся, я наглядатиму за вами обома. - усміхнувся Зенон своєю іронічною посмішкою, аби навмисне роздратувати друга.
     Даная дожовувала бутерброд з сиром та розповідала Корі якусь довгу та нудну історію зі свого життя. Час від часу раптовий сміх дівчат привертав увагу всіх присутніх у лабораторії.
     - Я навідаю Латею, хочу ще раз вибачитися за вчорашнє. - пробурмотіла Ніка, відірвавшись від стіни.
     - Не варто. Вона нездужає. - голосно та з помітною настороженістю відмітив Зенон.
     - Що трапилося? - занепокоєний тон Максіона, змусив її відчути хвилювання. Ніка міцно стиснула пальці, намагаючись уявити бліде обличчя Латеї.
     - Нічого серйозного. Не зволікайте, ми вирушаємо прямо зараз. Заку ти знаєш, що робити. - він швидко перевів тему, вказуючи на годинник.
     Вони йшли головною вулицею під засліплюючим світлом, що відбивалося від золотавих покрівель. Ніка намагалася не дивитися в щасливі, але й подекуди зажурені обличчя перехожих пеліонців, щоб уникнути того гнітючого відчуття, що з'являлося всередині та, здавалося просочувалося, у саме серце. Даная легкою ходою крокувала по блискучій бруківці, тримаючи Зенона за руку. Максіон та Джеліос мовчки йшли обабіч Ніки.
     Вони звернули до вузького провулку. Ніка протиснулася поміж двома кам'яними стінами, від яких линув ледь помітний холод. Проте вона зуміла переконати себе що то був лише звичайний протяг, характерний для подібних місць. Даная захекано човгала за Зеноном, який уже пришвидшив ходу. Нарешті вони вийшли з провулку та опинилися на невеликій місцині поміж двома будинками.
     - Де ми? - Даная стиснула пальцями коричневу спідницю та озирнулася довкола.
     - Я з'ясував, що до підземелля існує кілька входів. Це очевидно один із них. - відмітив Зенон, розглядаючи папірець з незрозумілими лініями. - Погляньте туди! - він вказав на великий металевий квадратний люк, на якому незрозумілі позначки сплелись у єдине химерне зображення.
     - І що далі? Як відсунути цей масивний шматок металу? - невдоволено буркнув Максіон.
     - Стривайте. Залишайтеся на своїх місцях. - він швиденько підійшов до люку та притулив руку до його поверхні. Раптом до всіх долинув скрипучий звук, коли металева покривка з надзвичайною легкістю від'їхала вбік.
     - Як тобі це вдалося? - вражено вигукнула Даная роззявивши рота.
     - Я просто доторкнувся поверхні люка, от і все. - знизав плечима Зенон, спускаючись в отвір. - Тут цілком безпечно.
     Даная безстрашно подалася слідом. Ніка завмерла, намагаючись придушити погане передчуття, що поступово поширювалося всередині.
     - Ти не повинна йти туди. - зауважив Джеліос, оглядаючи її напружене обличчя.
     - Все гаразд. Я просто замислилася.
     - В тебе залишилися погані спогади про це місце. Буде краще якщо ти зачекаєш на поверхні.
     - Цього разу все буде по-іншому. Ходімо. - Ніка вдихнула на повні груди та хутко спустилася до отвору. Холодний протяг повіяв їй в зіщулене обличчя. Кам'яні сходи були занадто стрімкими, тому вона трималася руками за шорстку стіну. Яскраве світло ліхтаря, який тримав Зенон, освітило довгий тунель, що вів глибоко під землю. Чим нижче вони спускалися, тим холоднішим ставало повітря. Кожен крок наближав їх до бажаної цілі. Нарешті попереду з'явився відкритий простір. Ніка не могла впізнати цього місця. Очевидно минулого разу вона опинилася в іншій частині підземелля.
     - Я не бачу жодних написів на стінах. Можливо, ми обрали хибний шлях. - проказав Максіон, роззираючись довкола.
     - Цей вхід є безпечним, сподіваюся Орен не здогадується про його існування. - відмітив Зенон, махаючи ліхтарем.
     Поки Максіон та Джеліос оглядали стіни, а Даная обмацувала підлогу, Ніка приглушено звернулася до Зенона.
     - Я знаю, як ти відчинив цей вхід.
     - Шкода розвіювати твої здогадки, проте я не доклав до цього жодних зусиль.
     - Твій перстень - це ключ. - Ніка наполегливо настоювала на своєму.
     - Помиляєшся, це звичайнісінький перстень. Годі базікати, краще допоможи хлопцям. - його голос помітно посуворішав, Ніка пирхнула і підійшла до стіни. Їй було вельми цікаво де Зенон дістав той перстень. На мить навіть здалося, що м'язи на його обличчі значно розслабилися, коли Ніка відійшла, проте вона не була у цьому достатньо впевнена, адже темрява заважала їй чітко бачити.
     Даная почала плескати в долоні.
     - Що ти робиш? - спитався Максіон. - Гадаю, що не варто підіймати шум.
     - Чуєте? Звуки відлунюються від стін. - весело пробелькотіла Даная.
     - Припини. - звелів Зенон, освітивши її обличчя ліхтарем. - Це звичайне явище для таких місць.
     - Стривайте, чому я не чую цього відлуння? - показав Джеліос з іншого кінця підземного приміщення.
     Ніка швиденько підійшла до нього та вдивилася у стіну, що здавалася абсолютно нормальною. Зненацька щось почало обпікати їй шию. Через декілька секунд вона збагнула, що то круглий камінець на ланцюжку почав нагріватися. Вхопившись пальцями за горло, Ніка почала задихатися.
     - Що відбувається? - спантеличено вигукнув Джеліос, дивлячись як чорний камінець на її шиї спалахнув блакитним сяйвом.
     - Я не знаю. - заледве прохрипіла вона, нахилившись вперед. Раптом сталося щось зовсім неочікуване. Блакитне світло, що ринуло з її прикраси, почало поширюватися по стіні. Ніка відчула значне полегшення, коли камінець моментально охолонув. Тепер погляди усіх присутніх були звернені до того сяйва, що швидко проникло у всю стіну.
     - Всі залишайтеся на своїх місцях. - голосно звелів Зенон.
     Ніка спостерігала як на стіні почали виникати різноманітні лінії, що плавно спліталися у дивовижне зображення. Її рука мимоволі витягнулася вперед.
     - Ніко, не торкайся. - застеріг Джеліос, проте було вже пізно. Блакитне сяйво залоскотало її пальці, та, здавалося, проникло під саму шкіру. У вухах залунав пронизливий крик Данаї, хоча Ніка зовсім не зважала на нього, вона була повністю зачарована тим блакитним сяйвом, яке огорнуло майже все її тіло.
     - Заберіть її звідти! - десь зовсім далеко вигукнув Зенон Рейнол. Ніка лише відчула, як щось торкнулося її плеча. Всі думки поволі розчинялися у незвичній та водночас манливій тиші. Вона заплющила очі та зробила крок вперед - прямісінько у стіну.
     Вогке та доволі неприємне повітря заполонило її легені. Ще якийсь час Ніка намагалася усвідомити, що з нею сталося. Вона розплющила очі, проте не змогла нічого вгледіти у суцільній темряві. Поволі страх почав проникати до її свідомості. Що було робити далі? Найперше, що спало їй на думку - покликати на допомогу.
     - Агов, тут хтось є? - прошепотіла Ніка, не маючи сили видушити з себе більше звуку.
     Раптом поблизу пролунав якийсь приглушений стогін.
     - Що сталося?
     - Джеле? Це ти?
     - Ніка! Ти в порядку? - знайомий голос пронизав прохолодну темряву.
     - О, так. Лише трохи спантеличена. Де ти?
     - Тут унизу. Я спіткнувся об якийсь камінь та впав. Потрібно знайти ліхтар. Він вислизнув з моєї руки.
     Ніка нахилилася та почала обмацувати руками кам'яну підлогу. За кілька секунд її пальці торкнулися металевого предмету.
     - Знайшла! - вигукнула вона та ввімкнула ліхтар. - Ще це за місце? Її подиву не було меж. Надзвичайно просторе кругле приміщення вражало своєю величчю. Височенні кам'яні колони та химерні статуї міфічних істот оточували їх зі всіх боків. По центру знаходився великий ромбоподібний стіл з чотирма дерев'яними стільцями, подібних до престолів королів. Стеля підземної зали була оздоблена маленькими кольоровими скельцями, такими як у скляній будівлі. Ніка освітила ліхтарем стелю і примружилася від того прекрасного різнобарвного сяйва, яке заповнило приміщення. Ще декілька секунд вона насолоджувалася цим видовищем.
     Джеліос лежав на підлозі поряд з якимось розтрощеним каменем.
     - Це явно не те місце, де ми щойно перебували. Можливо, ми пройшли крізь стіну. - висловив він свій здогад, підводячись на ноги. - Я помітив, як спалахнув твій камінець на ланцюжку. А потім сталося щось надзвичайно неймовірне. Я вжитті такого не бачив. У стіні почало з'являтися блакитне світло...
     - Воно притягувало мене. Я не могла пручатися. Цього не можливо пояснити.
     - Ніка міцно стиснула пальцями прикрасу, яка тепер була холодна, немов шматочок льоду.
     - Потрібно знайти Зенона та інших.
     - Гадаєш ми все ще у Пеліоні? - засумнівалася вона.
     - Що ти маєш на увазі?
     - Здається, ми здійснили перехід. Проте це не мій світ.
     - Як таке могло статися?
     - Не знаю, але камінець якось пов'язаний з усім цим. Потрібно знайти вихід. - Ніка зіщулилася та завмерла на місці.
     - Щось не так? - занепокоївся Джеліос, узявши з її руки ліхтар.
     - Просто, під час цього переходу я відчула дещо зовсім інше.
     - Що саме?
     - Наче, весь час був зібраний у єдину мить. Це було так незвично...
     - Потрібно знайти звідси вихід. Маєш якісь ідеї? - він роззирнувся довкола, намагаючись зорієнтуватися у тій просторій круглій залі.
     Погляд Ніки упав на громіздкі металеві двері, що були оточені двома кам'яними птахами.
     - Там вихід. Ходімо. - Ніка зібралася наблизитися до дверей, проте Джеліос вхопив її за руку.
     - Стривай! Сюди хтось йде. Потрібно сховатися.
     Вони швидко забігли за широку колону, якраз в той момент коли відчинилися двері. Чотири постаті у довгому темному одязі та широких срібних поясах сіли за стіл.
     - Ми втрачаємо контроль над містом. Потрібно негайно прийняти якісь міри. Наша влада рушиться з кожним днем. - промовив темноволосий чоловік середнього віку.
     - Вони більше не хочуть підкорятися нам. - злісно вигукнув інший.
     - Анеку, ми маємо перевагу на своєму боці. Так би мовити таємну зброю.
     - Про що ти?
     Темноволосий чоловік вказав на дверний отвір, у якому з'явилася чиясь висока постать.
     Ніка заклякла від несподіванки, коли угледіла обличчя новоприбулого. То був Орен. Повільною і досить впевненою ходою він наблизився до столу.
     - Оце і є твій план? Довірити нашу долю цьому злочинцеві?
     - Він найкращий. Це ж Орен Трейк.
     - Так, слава про його вчинки дійшла і до нас. Це правда, що Вас розшукують у двохсот двадцяти містах? - спитався інший з довгим чорним волоссям.
     Орен посміхнувся своєю звичною посмішкою, яка була наповнена неприхованою гордістю.
     - Лише у двохсот дев'ятнадцяти. У Калідоні ув\'язнили якогось невдаху-злочинця, гадаючи, що то був я.
     - Як просувається твоя робота?
     - Я наблизився до цілі. Мені знадобиться ще трохи часу.
     - Ми більше не можемо чекати. Наш Квартет втрачає свій вплив. Ти знаєш, що трапиться,якщо ти не впораєшся з цим завданням. - аж занадто погрозливо просичав низький чоловік у кріслі, облизавши свої бліді губи.
     Орен вмовк на мить та опустив очі додолу.
     - Я впораюся. Можете не сумніватися в тому. - в його голосі відбилося ледь помітне хвилювання, яке потім відразу щезло. Ніка відчула, як прискорилося її серцебиття. Невже Орен міг чогось боятися?
     - Стривай, він що сказав "Квартет"? - аж занадто здивовано прошепотів Джеліос.
     - Так.
     - Що все це означає?
     - Й гадки не маю.
     Ніка дивилася як Орен покинув залу, її серце міцно стиснулося. Незрозуміла жалість просочилася до її свідомості.
     - Ти певен, що хлопець не почне вести подвійну гру? Таких, як він не можна тримати під контролем. Він може стати нашою загрозою.
     - Цього ніколи не трапиться. - зареготав темноволосий чоловік. - У мене є вагомий козир щодо нього, який я поки що буду тримати у секреті. Скажімо так: я знайшов його слабке місце.
     Четверо чоловіків піднялося зі столу та зникли у дверному отворі.
     - Ходімо, настав час і нам забратися звідси. - проказав Джеліос. Вони швидко прошмигнули у двері, перед тим як ті з гуркотом зачинилися.
     Невдовзі підземний тунель вивів їх на поверхню. Надто яскраве сонячне проміння оповило їхній зір. Примруживши очі Ніка відразу збагнула, що то був не Пеліон. Змінилося геть усе. Замість вишуканої золотавої бруківки, вулиці були вимощені сірим жорстким камінням. Старі облуплені будинки, скидалися на жахливих примар, що були оточені напіввсохлими деревами з оголеними гілками, які наче пазурі намагалися дістати когось із перехожих.
     - Потрібно дізнатися більше про це місце. - прошепотів Джеліос, тримаючи Ніку за руку.
     - Мені тут не подобається... Чому всі так витріщаються на нас?
     - Гадаю, ми не схожі на тутешніх.
     Ніка придивилася до якоїсь дівчинки, що заклякла на місці з роззявленим ротом. Її маленьке личко було всипане ластовинням, а в зелених очах віддзеркалювалася цікавість та безкінечна втома водночас. Її вицвіла червона сукенка була полатана зі всіх боків. Кожен мав досить виснажений та вимучений вигляд.
     - Чужинці! - вигукнув якийсь старий чоловік з жовтуватим поморщеним обличчям.
     - Вибачте, ми просто заблукали. Нам потрібно знайти дорогу назад до нашого міста. - якомога сміливіше проказав Джеліос, коли на його вустах з'явилася привітна посмішка.
     - Чужинці! - підхопила якась інша жінка з пошерхлим кошиком, тицяючи брудним пальцем у перелякану Ніку.
     - Нам краще піти звідси. - Джеліос помітив, як до них наближалися троє громіздких чоловіків з металевими палицями.
     - Послухайте, вам нічого боятися, ми лише прагнемо потрапити назад додому. - Ніка звернулася до невеличкого натовпу людей, який уже зібрався біля них.
     - Що ти робиш? Вони налаштовані досить вороже.
     Троє чоловіків уже наблизилися до них, кам'яні вирази їхніх облич могли на будь-кого нагнати заціпеніння. Люди з натовпу почали потроху розходитися, страх відображався у їхніх очах.
     - Твоя правда. Краще вшиватися звідси. Біжімо. - Ніка раптово зірвалася з місця та потягла Джеліоса за собою. Пробігши декілька вулиць, вони притаїлися у вузькому провулку. Гучні зойки почали розноситися по вулицях.
     - Ніко, сиди тут. Я перевірю чи ми відірвалися від них.
     - Що тепер? - з її тремтячих вуст зривалися приглушені слова. - Це, наче якийсь жахливий сон. Можливо, хтось необачно використав галюциногенні парфуми... Все просто марення, потрібно прокинутися. - вона міцно ущипнула себе за плече та скривилася від болю.
     Джеліос зазирнув їй у вічі та спробував заспокоїти:
     - Це все відбувається насправді. Поки що ми у безпеці. Я зроблю все можливе щоб захистити тебе та повернути нас назад. Обіцяю. - він повернувся та побіг до рогу будинку. Важко дихаючи, Ніка притислася до вогкої стіни. Чому вони опинилися саме в цьому місці? Чи мав Зенон хоч якийсь шанс знайти їх? Вона все ще не могла прийти до тями, в її думках з'явилася кругла зала, Орен та четвірка чоловіків за столом.
     Раптом, якесь шарудіння позаду змусило її здригнутися. Кров швидко шугонула у голову. Ніка озирнулася та побачила маленького хлопчика десяти років з кошлатим темним волоссям.
     - Я знаю, хто зможе вам допомогти. - тоненьким голосочком сказав він, вказуючи на невелику дірку у стіні. - Сюди.
     - Хто ти? - запитала Ніка, коли Джеліос підбіг до неї.
     - Мене звуть Рен. У нас немає часу. Вони шукатимуть вас. - поспіхом проговорив він, дістаючи з кишені свічку.
     - Ті типи вже близько. - підтвердив Джеліос. - Чому ти нам допомагаєш, хлопче?
     - Ми інші. Ходімо. Це ваш єдиний шанс. - він махнув головою та зник у дірці.
     - Тут більше не можна залишатися. Ми мусимо повірити йому.
     - Знаю. - погодилася Ніка, пролазячи у стінний отвір.
     Якось частинкою душі вона сподівалася, що їм вдасться вибратися з цього похмурого місця. Але навіть не здогадувалася, які випробування чекали їх у найближчій час.
     Розділ дванадцятий
     Неминучість
     Вони прямували вузьким коридорчиком за тусклим вогником у руці хлопця. Ніці здавалося, що з кожним кроком простір між двома стінами звужувався, а повітря ставало дедалі важчим. Невдовзі вони вийшли до іншого провулку. Десятилітній Рен погасив свічку, та сховав її до маленької затертої кишені штанців. Ще якусь мить він прислуховувався до нечітких звуків, що лунали десь у далечині.
     - Що далі? - спитався Джеліос, роззираючись довкола. Впевнившись, що поблизу нікого немає він пильно вдивився у бліде обличчя хлопця.
     - Нам вдалося відірватися. Тепер можемо йти вільно. Навряд чи вони шукатимуть вас у цій частині міста.
     - Чому ті люди переслідують нас? - голосно видихнула Ніка.
     - Це не ваша провина.
     - Тоді в чому проблема?
     - Жоден чужинець немає права ступити на ці землі. Такий у нас закон. На порушників чекає неминучий арешт. - останнє слово Рен промовив з неприхованим жахом. - Ви просто безумці, якщо опинилися тут без вагомої причини. Що саме привило вас сюди?
     - Це була випадковість... - безутішно промовила вона.
     - ЩО? Ви справді безумці.
     - Ми хочемо повернутися.
     - О, так розумію. Фердон не найкраще місце у світі. "Земля тіней та розпачу." - лунало з вуст багатьох відчайдушних мандрівників, які навіть не здогадувалися про безжалісний тутешній закон. На жаль, тут їхні мандрівки завершувалися. І дарма було чекати щасливого кінця...
     - Ти надто кмітливий для свого юного віку. - зауважив Джеліос.
     - Тут виживають найсильніші. Не можна втрачати пильності ні на мить, хтозна звідки прийде небезпека. Я знаю лише одну річ, потрібно бути готовим до всього. Немає значення, коли це трапиться.
     - Що саме повинно статися? - Ніка не могла збагнути його слів.
     Проте Рен проігнорував її запитання.
     - Мені розповідали багато чудових історій про міста у яких панує мир та злагода, проте вони завжди були недосяжними для нас. Ми просто приречені на мізерне існування. Хоча нам ще не заборонили мріяти. Саме найвідчайдушніші мрії приводять нас до цілі.
     - Про що ти мрієш?
     - Вирватися з гнітючих тенет цього міста. Не кожен може отримати такий шанс. - хлопчик спинився на якусь мить та звернувся до Ніки доволі серйозним тоном. - Як називається ваше місто?
     - Пеліон. - Ніка навіть не помітила з якою гордістю та сумом водночас вона вимовила це слово.
     - Дивно... досить знайома назва, проте я не можу згадати що саме пов'язане з нею. - зніяковів Рен та зціпив тонкі пальці докупи. - Яке воно?
     - Гарне. - їй так кортіло висловити все, що стосувалося цього міста. Проте забракло слів, наче ту неймовірну красу та дивовижну атмосферу, що завжди панували у Пеліоні, неможливо було описати жодним словом.
     - Ти казав, що знаєш того, хто зможе нам допомогти. - раптово втрутився Джеліос.
     - Ми якраз йдемо до нього, - усміхнувся хлопчик. - І ще одне, якщо трапиться нагода, розкажіть мені трохи про ваше місто.
     - Неодмінно. - пообіцяла Ніка.
     Вони вийшли на порожню вулицю. Стіни величезних старих будинків покрилися помітними тріщинами. Металеві брами заіржавіли та заросли зусібіч травою. Майже біля кожної споруди були хаотично розміщені високі скульптури фантастичних істот, подібних до тих, що знаходилися у круглій залі. Хоча яскраві промені сонця освічували вулицю, Ніці усе довкола здавалося похмурим, наче радість та сміх давно покинули це місце, натомість прийшла безкінечна сірість. Нарешті вони зупинилися перед старим маєтком.
     - Ми прийшли. - озвався Рен, штовхнувши громіздку залізну браму, яка відразу відчинилася.
     - Чому ми не зустріли тут жодної людини? - голос Джеліоса прозвучав аж занадто здивовано.
     - Більшість жителів уникають цієї частини міста. Ходять чутки, що тут безслідно зникають люди. Не переймайтеся, то лише звичайні байки.
     - Будемо сподіватися. - недовірливо прохрипів Джеліос Кіферон.
     Дорога до величезного маєтку, що нагадував Ніці химерний замок зі старої казки, де зазвичай мешкають злі чаклуни, пролягала через висохлий не менш страхітливий сад, де кожне вичахле дерево, скидалося на кремезну потвору. Здавалося, хтось зумисне створив такий краєвид, аби відлякувати непроханих гостей.
     Малий Рен був абсолютно спокійний, впевненою ходою він йшов попереду, час від часу поглядаючи на заціпенілі обличчя своїх попутників. Їхні лункі кроки пронизували напружену тишу, що панувала довкола. Нарешті вони дісталися високих дерев'яних дверей, по яких Рен відразу затарабанив кулаком. Десь зсередини до них долинув гучний скрегіт. Через декілька секунд на порозі з'явилася худорлява жінка середнього віку з проникливими зеленими очима та розкуйовдженим волоссям. Її довга сіра сукня надто обтягувала її тонку талію та помітно сковувала рухи.
     - Сьогодні сірий день, Алкмено. - промовив хлопчик, злегка кивнувши головою.
     - Найсіріший. - відповіла жінка, витягнувши бліді губи у кривій посмішці.
     Таке привітання видалося Ніці надто дивним, адже як не як яскраве сонячне проміння засліплювало їй очі. Хоча за їхніми словами могло критися щось зовсім інше, аніж погода. Рен квапливо зайшов всередину, Ніка та Джеліос також переступили поріг. Вони опинилися у просторій залі з кількома столиками, за якими зібралися люди. Велика металева люстра у готичному стилі звисала зі стелі. Рен швиденько вмостився за одним зі столиків та окинув поглядом всіх присутніх.
     - Де ми? - поцікавився Джеліос, недовірливо роззираючись довкола.
     - Ми у потрібному місці. - загадково посміхнувся Рен, коли до них наблизилися темноволоса дівчина з тацею в руках. Вона поставила на їхній столик три чашки з якимсь темним напоєм.
     - Що це? - Ніка поморщилася від неприємного запаху, який доносився з чашок.
     - Пийте маленькими ковтками, це допоможе вам розслабитися.
     Джеліос неохоче ковтнув тої рідини та голосно кашлянув.
     - О, так зі всіма буває вперше. - тепер Рен очікував, коли Ніка зробить свій ковток. Набравшись сміливості, вона піднесла чашку до рота. Холодна рідина торкнулася її гарячих губ . За мить її напружене горло почало страшенно пекти, стало важко дихати.
     - Потрібно допити решту. - наполегливо промовив хлопчик, дивлячись на чоловіків, що сиділи за сусіднім столиком. - Це обов'язкова умова, лише так мені вдасться вам допомогти.
     - Ні, я не зможу... - Ніка огидливо скривила обличчя та відсунула чашку на інший край столу.
     - Навіщо ми це робимо? - розізлився Джеліос. - Хіба цей бридкий напій зможе повернути нас до Пеліону?
     - Навряд чи. Він допоможе вам уникнути тут певних проблем. Це на той випадок якщо вас спіймають. Зрештою будемо сподіватися на краще. Ми вживаємо його щодня. - Рен швидко вхопив свою чашку та голосно видихнувши повітря, випив відразу весь її вміст. - Ось бачите, нічого страшного. Потрібно тільки звикнути.
     Зібравши останні зусилля, Ніка допила решту напою. Джеліос зробив те саме. Рен схвально поплескав їх по плечах. Вона голосно прокашлялась, намагаючись прочистити горло. Через декілька хвилин судоми, що стискали її шию, припинилися.
     - Що далі?
     - Будемо чекати. Він скоро з'явиться. - хлопець знову поглянув на сусідній столик, у його очах відобразилася неприхована злість.
     - Щось сталося? - занепокоївся Джел.
     - Ні, все гаразд. Просто той тип завжди суне носа у чужі справи. Це Горг Дант - він теж допомагає чужинцям та втікачам.
     - Отже, він може нам допомогти? - з надією запитала Ніка, дивлячись на невисокого зросту чоловіка у чорному капелюсі та довгому плащі.
     - Не раджу до нього звертатися. Його методи дещо різняться від наших. Горг наживається на таких, як ви. Він дволика людина. Серед нас ходили чутки, що він здирав великі гроші зі своїх жертв,обіцяючи їм втечу, проте натомість віддавав їх під арешт за чималу винагороду та поблажки - свого роду недоторканість. Він ненадійний союзник. - підсумував хлопець.
     - У нас немає грошей. - розгублено промовив Джеліос. - Ми не зможемо заплатити вам.
     - Не турбуйтеся, ми робимо це не заради наживи.
     Ніка здивовано підняла брови.
     - Тоді чому ви ризикуєте життям, допомагаючи тим, хто обійшов закон?
     - Ми прагнемо свободи. - пояснив Рен. - Звільнення від цих жорстоких правил. Міць Квартету послаблюється.
     - Ти занадто малий, щоб перейматися такими проблемами. Нехай це вирішують дорослі. - зауважив Джеліос, тарабанячи пальцями по столу.
     - Тих хто чинить хоч якийсь опір Квартету залишилося дуже мало, інші залягли на дно або ж піддалися нищівній силі. Тож тепер це теж мій клопіт. Вам краще забратися звідси, поки вартові не ув'язнили вас. Тоді дороги назад не буде. Ніколи.
     - Що ти маєш на увазі?
     - Ми не розмовляємо про це, щоб не накликати біди. Може бажаєте перекусити? Ми пригощаємо.
     Ніка відразу погодилася, адже голод вже нагадував про себе.
     Хлопець знову подав знак дівчині з тацею у руці, через декілька хвилин на їхньому столі вже знаходилося вдосталь їжі.
     - Ця смажена риба пречудова на смак. Залиште й мені шматочок. - пролунав чоловічий голос позаду Ніки. - Бачу ти привів друзів, Рене.
     Сивий чоловік шістдесяти років у темно-зеленому костюмі зайняв вільний стілець та пильно придивився до обличчя Ніки, на мить його прискіпливий погляд спинився на її ланцюжку та чорному камені.
     - Архоне, їм потрібна твоя допомога.
     - О, так. Більшість, хто приходить сюди, потребують моєї допомоги. - він відкусив шматок смаженої риби та почав повільно його пережовувати.
     - Нас розшукують... - аж занадто голосно вигукнув Джеліос, та впіймав на собі погляди майже всіх присутніх.
     - Тут не треба галасувати, хлопче. - прошепотів Архон, хильнувши яблучного компоту.
     - Пробачте.
     - Нас усіх розшукують, саме тому ми й ховаємося у цій частині міста. Гадаю, ви прибули здалека. Ви не схожі на інших мандрівників, які теж опинялися у скрутному становищі. На жаль, більшість з них не зуміли уникнути арешту. Звідки ви прибули?
     - З Пеліону. - відчайдушно проказала Ніка та відразу розгубилася, побачивши як перекосилося зморшкувате обличчя їхнього співрозмовника.
     - Що це за дурні вигадки? Такого міста не існує. Я не збираюся допомагати тим, хто водить мене за ніс. - зненацька розізлився Архон. - Що заважає вам сказати правду? Не намагайтеся щось приховати!
     - Ні, ви помиляєтеся. - рішуче заперечив Джеліос, схрестивши руки на грудях. - Пеліон існує.
     - Хлопче, краще використай більш переконливу брехню. Рене, пам'ятаєш ту стару легенду про фантастичне місто, в якому панує лише мир та добробут?
     - Ага, звичайно. Мама частенько розповідала мені її перед сном. Вулиці того міста чарівно виблискують під яскравим сонячним промінням. Там не існує ні похмурості ні відчаю, усі його жителі вміють радіти життю. Хотів би я побувати у такому прекрасному місті. На жаль, я не можу пригадати його назви.
     - Його назва - Пеліон. - аж занадто голосно зареготав Архон. - Місто, яке існує лише у легендах.
     Ніка та Джеліос були повністю спантеличені. Малий Рен розгублено роззявив рота, він явно не сподівався почути таке.
     - Що ж нам робити? - розчаровано висловила Ніка, відкусивши шматочок сливового пирога, який, здавалося, застряг у горлі.
     - Отож бо й воно. Скажіть правду! Чому ви тут? Ви співпрацюєте з Квартетом? - на останньому слові всі присутні з жахом та ненавистю поглянули на заціпенілу Ніку та розгубленого Джеліоса.
     - Я сам бачив, як їх переслідували. - запротестував Рен, міцно вчепившись пальцями за край столу.
     - Не довіряй тому, що бачиш. Інколи все здається не таким, яким повинно бути насправді.
     - Ні, вони не мають нічого спільного з Квартетом. Архоне, будь ласка, допоможи їм вибрабтися з Фердону. Заради Білої вежі. Заради перемоги.
     - Гаразд. Зроблю це лише тому, що пообіцяв твоєму батькові наглядати за тобою. - зітхнув старий, сперши посивілу голову на лікоть.
     - Стривайте! - вигукнула Ніка, відчуваючи хвилювання. - Рене, ти сказав Біла вежа?
     - Так. Це символ нашої віри. Єдине місце у Фердоні, де панує гармонія. На жаль, Квартет узяв її під варту. У нас немає туди доступу.
     - Так, це воно. Нам потрібно пробратися всередину вежі.
     - Що? - хлопчик здивовано вирячив очі.
     - Навіщо? - сконфужено запитав Джел.
     - Сподіваюся це допоможе нам повернутися. - з надією промовила Ніка, міцно стиснувши пальцями чорний камінець.
     - Це справжнє безглуздя. Ви не зможете пройти повз охоронців, вони відразу схоплять вас та арештують. - заперечив старий, явно не вдоволений цією ідеєю.
     - Архоне, до Білої Вежі існує підземний шлях. Ти чудово про це знаєш. Ми скористаємося ним.
     - Ризик надто великий. Охоронці можуть виявити нас.
     - Ми повинні спробувати.
     - Гаразд. Я покажу вам вхід, проте не зможу провести вас. Я вже старий для цього.
     - Це зроблю я. - відчайдушно висловив Рен.
     - Ні, Рене. - запротестувала Ніка. - Ти вже й так багато допоміг нам. Ми вдячні тобі за все. Я не дозволю тобі наражатися на небезпеку.
     - Я щодня ризикую життям. Вважайте, що це моє покликання. Я прагну довершити це діло до кінця.
     - У тебе сміливе серце. Ти станеш справжнім борцем, таким як твій батько. - з помітним блиском в очах, відмітив Архон. - Потрібно обговорити наш план дій. Тут надто людно для цього. Проведи їх наверх, нехай виберуть собі кімнату. Ми розпочнемо на світанку.
     Ніка та Джеліос піднялися зі столу та попрямували за хлопчиком. Раптом чиїсь холодні пальці вчепилися їй у плече. На обличчі низького чоловіка в чорному капелюсі з'явилася зловісна посмішка.
     - Чув вам потрібно проникнути у Білу Вежу. За цілком доступну плату, я надаю подібні послуги. Цілковита безпека гарантована. - зі свистячим звуком прохрипів він.
     - Спасибі, проте нам не знадобляться ваші послуги. - холодно відповіла Ніка, різко відступивши вбік.
     - Шкода, що таку милу дівчину віддадуть під арешт. Ще ніхто не зумів повернутися звідти...
     - Не втручайся у наші справи, Дант. Ми знаємо, що ти за людина. - сміливо втрутився хлопчик.
     - Колись я і до тебе доберуся, малявко. - погрозливо кинув чоловік у капелюсі.
     - Не тіш себе марними сподіваннями. - театрально посміхнувся Рен та рушив собі далі. Вони піднялися широкими сходами на другий поверх та опинилися у довгому коридорі. На обшарпаних стінах висіли старі картини, а на підлозі був розстелений потертий коричневий килим.
     - Сюди! Гадаю, ця кімнатка підійде. - гукнув Рен, відкривши дерев'яні двері.
     - Нічого собі! - у захваті промовила Ніка, оглядаючи просторе приміщення. Мереживні багрові штори прикрашали два великих вікна, біля стіни стояв широкий диван, на який вже вмостився Джеліос, а біля іншої стіни знаходився камін, який можна було назвати справжнім витвором мистецтва.
     - Ви всі тут живете? - поцікавився Джеліос.
     - Можу сказати лише те, що це наш найкращий сховок. Колись тут мешкали найбагатші родини, проте Квартет винищив їх усіх, адже вважав їх реальною загрозою своїй владі.
     - Спасибі тобі, Рене. Ти дуже хоробрий...
     - Ще рано дякувати. Побачимося на світанку. Потрібно ще дещо владнати. - хлопчик розпрямив пальцями скуйовджене темне волосся та покинув кімнату.
     - Ніко, те що ми затіяли є вкрай небезпечним. Цей ризик не є виправданим. Я до сих пір не розумію, чому нам потрібно проникнути у вежу.
     - Ми здійснили перехід.
     - Це нам відомо. І що з того?
     - Незвичайний перехід. - уточнила вона під його здивованим поглядом.
     - Про що ти?
     - То був часовий перехід. Пам'ятаєш я казала, що відчула щось зовсім інше. В тому й річ, що ми перемістилися не в просторі, а у часі.
     - Тобто, ти хочеш сказати, що ми залишилися на тому самому місці...
     - Саме так.
     - Ні, стривай, тоді ми повинні були лишитися у Пеліоні. А це зовсім інше місто, хіба що... Ні, не може бути. - він розширив блакитні очі та заціпенів у повному ступорі. - Як таке взагалі можливо?
     Ніка зраділа, що до Джеліоса нарешті дійшло.
     - Усе сходиться. Орен казав правду, Пеліон похоронить це місто під собою. А ті, хто залишиться живими доживатимуть свій вік у підземеллі. Старі руїни та Біла Вежа Шепоту ніколи не належали Пеліону, це частина цього міста. - її очі заблистіли від сліз, розчарування повністю охопило її свідомість. Джеліос вловив її схвильований погляд.
     - Ми не зможемо цього змінити. Для нас це минуле. Потрібно просто змиритися.
     - Ні, ти навіть не розумієш, яке велике значення це має для мене. Я завжди вважала Пеліон ідеальним містом, але тепер... Воно згубить стільки людей. Серед них можуть бути Рен та Архон. Вони не заслуговують на таке.
     Джеліос зістрибнув з дивану та пробігшись по кімнаті, спинився біля вікна.
     - Ми не будемо втручатися. Все може лише погіршитися. Ми повинні повернутися назад та відвернути спалах. Поглянь, це місто перетворюється на руїну, воно й так уже приречене. Потрібно думати про майбутнє, про те, що ще можна змінити. - з гіркотою в голосі промовив він, дивлячись на посохлий сад.
     - Тепер я сумніваюся у нашому виборі. Пеліон становить загрозу, ми були засліплені його красою.
     - Як вежа допоможе нам повернутися? Скажи, Ніко!
     - Орен якось використовував її. Пам'ятаєш той день, коли Макс хотів обміняти статуетку на Латею, а я ледве не випала з отвору в стіні. Орен та його спільники таки не покинули Вежі. В цьому я цілковито впевнена.
     - Вони могли скористатися підземним шляхом.
     - Про це я також думала, проте більше схиляюся до іншої версії. Вірогідно всередині вежі існує певний портал до нашого часу, подібний до того, який ми виявили у підземеллі.
     - Ти стоїш на роздоріжжі. Потрібно обрати на чиєму ти боці. Згадай Зенона, Данаю, Зака та Кору, вони розраховують на тебе. Ми не зможемо допомогти усім. Пеліон наш дім. Це місто твоїх снів. Фердону цього не уникнути. Така його доля.
     - Відколи це ти віриш у долю? - вона притулила руки до голови, аби хоч трохи розібратися у власних відчуттях. - Ти завжди казав, що її можна змінити. Ми здатні відвернути лихо. Орен прагне цього. Ті кляті статуетки все вирішують. Ми врятуємо Фердон.
     - Подумай про наслідки. Все не так просто.
     - На кону знаходиться багато життів.
     - Наше втручання може все докорінно змінити. Максіон загине у твоєму світі. Ми ніколи не зустрінемося. А історія Пеліону назавжди обірветься. Не стане всіх кого ми знаємо. Ти справді цього прагнеш? - запальним тоном крикнув Джеліос та відразу вмовк, міцно зціпивши зуби.
     - Я...я... - Ніка спробувала втамувати біль, що проник до самого серця. Обличчя її друзів з'явилися в безладних думках. Ні, вона ніколи не зможе вчинити так з ними. Це стане найжахливішою помилкою у її житті. Вона ніколи не занапастить Макса. - Гаразд. Ми повернемося додому. - сльози залили її щоки та скрапували з підборіддя. Безмежний розпач шматував її зсередини. Чи зможе вона знову поглянути в очі малому Рену, який так сподівається здобути свободу? Чим ще доведеться пожертвувати заради порятунку Пеліону? Хто сплатить таку велику ціну?
     - Мені шкода... - відверто прошепотів Джеліос, обіймаючи її за тремтячі плечі. - Люди часто впадають у відчай саме тоді, коли потрібно сповнитися надією.
     - Джеле, ми стоїмо перед проваллям.
     - Тому й потрібно сподіватися на краще, а не залишатися у безвиході.
     Тепло, що линуло від його рук змогло заспокоїти її. Ніка була рада, що він завжди був поруч у такі важкі моменти.
     Ранок настав напрочуд швидко. Сонячне проміння залило похмуру кімнату та придало їй трішки веселішого вигляду. Ніка потягнулася та протерла очі рукою. Джеліос вже прокинувся, хоча Ніка не була впевнена, що він взагалі спав. Його постать нерухомо завмерла біля вікна. Вона поворушила затерплою ногою та провела по ній пальцями, все таки диван виявився не надто зручним, її шия також оніміла. Повільно піднявши голову, Ніка помітила малого Рена, який замислено сидів біля столу, уважно проглядаючи лист паперу.
     - Сірого ранку - пробелькотів хлопчик, кинувши погляд на сонну Ніку.
     - Привіт. - з її горла вирвався лише незрозумілий хрип. - Чому ти так дивно вітаєшся?
     Проте Рен відповів на її запитання лише загадковою посмішкою.
     - Скоро все розпочнеться. Тобі варто поснідати. - наполегливо промовив Джеліос, вказавши рукою на піднос з їжею, який стояв на столі.
     Вмостившись на стільці, Ніка окинула поглядом свій сніданок. На одній невеликій тарілці були акуратно викладені порізані кружечками огірки та помідори, а від холодного омлету линув легкий запах грибів та укропу. Інша тарілка була напівпорожньою, очевидно Джеліос не зумів впоратися з нею. На таці також знаходилося дві чашки з темною рідиною. Ніка скорчила гримасу на обличчі, згадавши бридкий смак цього напою.
     - Потрібно буде діяти дуже швидко. Кожен необачний рух може привести до поразки.
     - Рене, мені потрібно тобі дещо сказати. - заледве видушила з себе вона. Джеліос благав її очами не робити цього.
     Хлопчик відірвав погляд від паперу та повернув до них зіщулене обличчя.
     - Щось сталося?
     Ніка набралася сміливості та голосно промовила:
     - Ти повинен покинути це місто, негайно.
     - Це неможливо. - він заперечно похитав головою. - Я ж казав, що ніхто не може покинути Фердон. Це суворо заборонено.
     - Послухай, тут більше не можна залишатися. Насувається велика небезпека.
     - Я не розумію твоїх слів. Зміни завжди бувають, їх не варто боятися.
     - Ні, тільки не цього разу. Будь ласка, Рене, знайди спосіб забратися звідси. - вона міцно вхопила його за руку, не в силах стримати своїх емоцій. Раптом щось відірвало її від хлопчика. Джеліос обережно потягнув її до стіни.
     - Вгамуйся, Ніко. Не треба його лякати. Рен ще дитина. - вимогливо прошепотів він.
     - Я повинна розповісти...
     - Ми навіть не знаємо, коли це станеться. Може пройти декілька десятків, а той сотня років.
     - Ні, лихо вже наближається. Орен прагне відвернути його.
     Ніка не могла зрозуміти чому Джеліос не бажав розповісти хлопцеві правди, чому ж не хотів захистити його від такої великої небезпеки.
     - Він хотів убити тебе. Невже ти стала на його бік? Зараз не час щось змінювати. Пам'ятай, нам не можна втручатися.
     - Але ж...
     - Я пообіцяв повернути тебе до Пеліону. Я дотримаю свого слова! За всяку ціну. - суворо промовив Джеліос, напружено зігнувши пальці на руках.
     - Все гаразд? - спитався Рен, оглядаючи занепокоєне обличчя Ніки.
     - Так, вибач. - збрехала вона.
     - Хвилюватися у такий момент абсолютно нормально. Страх - це частина нас самих. Його не можна позбутися, лише взяти під контроль.
     - Що ми маємо робити? - її голос був надто слабким.
     - Вхід до підземного тунелю знаходиться в іншій частині міста. Там ми будемо незахищені, тому потрібно якнайкраще замаскуватися. Архон принесе вам накидки. На щастя, мешканці Фердону не здогадуються про існування цього шляху. Найважче буде оминути вартових біля виходу на поверхню. Вони й близько нікого не підпускають до Білої Вежі.
     - Чому?
     - Це символ нашої боротьби. Проте ходять чутки про наявність іншої причини. Квартет приховує від нас щось вельми вагоме. Гадаю, якщо нам вдасться розрити таємницю вежі, ми зуміємо повалити Квартет.
     - То як ми проникнемо всередину? - втрутився Джеліос, уникаючи розпачливого погляду Ніки, яка все ще була на нього ображена.
     - Нам не завадить трішки удачі та моєї кмітливості. На нашому шляху постануть лише двоє вартових. Потрібно буде діяти дуже швидко. Я зможу відвернути їхню увагу на короткий час.
     - Як ти це зробиш?
     - То вже мій клопіт. Вам головне проникнути всередину та повернутися додому, поки вони вас не спіймали. Сподіваюся ви впораєтеся з цим завданням.
     - Як щодо тебе? Вони ж не заподіють тобі шкоди?
     - Не хвилюйтеся, я скористаюся тим самим шляхом. Вони цього навіть не помітять.
     Архон відчинив двері та увійшов до кімнати. Його старе обличчя було вкрите непроникною маскою. А зморшкуваті руки стискали якийсь пакунок.
     - Сірого ранку всім. Я приніс одяг.
     Рен посміхнувся та привітав його помахом руки.
     - Спасибі, ми якраз обговорили план дій.
     - От і добре. Тепер нам слід поквапитися. Ранок має прикру властивість - швидко минати. - він розгорнув пакунок та вручив Ніці та Джелу дві коричневі накидки.
     Джеліос зненацька повернувся до Ніки та сказав тихим голосом:
     - Щоб не сталося ти повинна йти до кінця. Просто знайди портал. Ти зможеш зробити це.
     - Ми повернемося разом. На інше навіть не розраховуй.
     - Якщо щось піде не так... - він вмовк на мить, щоб вдихнути повітря на повні груди. - Не чекай на мене. Ти потрібна Пеліону.
     - А ти потрібен мені. - швидко випалила вона та відразу зніяковіла. - Ми пройдемо це випробування.
     Ніка накинула довгу накидку на плечі та поглянула у вікно. Висохлий сад нагнав на неї відчуття повного пригнічення.
     Розділ тринадцятий
     Пастка
     Архон шкандибав попереду, час від часу його руки знервовано тіпалася та міцно притискалися до тіла. Коли поблизу не було випадкових перехожих, він приглушено мугикав собі під ніс тягучу мелодію, сповнену всім його болем та стражданням. Від цих звуків Ніці краялося серце, проте вона не насмілися попросити його затихнути. Їй було важко уявити через які перешкоди він пройшов у своєму житті. Все це викарбувалося на його старому зморшкуватому обличчі. Хоч його тіло й було виснажене часом та життєвими труднощами, в прищулених очах ще тліло бажання до боротьби.
     - Розкажіть мені про Пеліон. - попросив малий Рен, спритно перестрибуючи з ноги на ногу. Йому вже надто кортіло дізнатися більше подробиць, які замовчувалися у легендах. - Мабуть, добре вирости у такому славному місті.
     - Ні, я опинилася там майже рік тому. - Ніка навіть не замислювалася над тим, як швидко летить час. Здавалося, лише вчора вона вперше стояла на кам'яному мосту, слухаючи стурбований голос Джела.
     - Я хочу побувати в Пеліоні. Тепер я точно знаю, що це місто моєї мрії. Тобі ве льми пощастило. Не всім випадає такий особливий шанс у житті.
     - Так. - її терзало сумління. Ніка не могла змиритися з тим, що Рен щиро вірить у красу та безпечність Пеліону. Насправді все було по-іншому. Його засліплювала віра у краще життя. Рен не знав правди, яку знала вона та ще гірше якою не могла поділитися з ним. Тримати все в собі було вкрай важко. З кожною секундою її серце стискалося все міцніше, а пульс все частішав.
     - Я прагну більше дізнатися про це місто. - мигдалеві очі хлопчика загорілися маленькими вогниками та наповнилися якоюсь невидимою магнетичною силою, якій було неможливо опиратися.
     - Звісно... - Ніка розгубилася та притулила руку до спітнілого чола. Всі її думки переплелися у єдиний нерозбірливий потік спогадів. Вона не знала з чого розпочати розповідь і чи взагалі варто її розпочинати. На щастя, Джеліос прийшов їй на поміч.
     - Найкраще місце у Пеліоні - це Трояндова площа. - невимушено промовив він, примруживши очі. - Солодкий аромат цих чудових квітів ні кого не залишає байдужим. Кожен перехожий зупиняється на мить, щоб насолодитися цим божественним запахом.
     - Я ще ніколи не бачив троянд. - сумно зітхнув Рен, намагаючись уявити що то за квіти. Проте, судячи з його розчарованого виразу обличчя, йому не вдалося зробити це.
     - Все ще попереду. - Джеліос зробив вигляд, що уважно розглядає пальці на руках. Насправді ж він не зміг витримати проникливий погляд хлопця. Не зміг збрехати йому у вічі.
     Вони вийшли на іншу довгу вулицю. Двоє виснажених жінок з неохайним виглядом промайнули повз них та завернули за ріг якогось обшарпаного будинку, стіни якого заледве трималися докупи.
     - Досить базікати. Це може привернути увагу. - шепнув Архон, пришвидшивши ходу. З кожним кроком його старе тіло здригалося, наче не хотіло рухатися у тому напрямку.
     Молода чорнява жінка у довгій сірій сукні з підозрою оглянула обличчя Ніки. На мить, її очі звузилися до вузьких щілин. Корзина з недостиглими яблуками, що вона тримала її у кістлявих руках упала донизу. Ніка зірвалася з місця, щоб допомогти жінці зібрати фрукти, проте Рен спинив її.
     - Не треба привертати уваги. Зараз нам не потрібні проблеми.
     Ніка затамувала подих та рушила далі. Їй здавалося, що всі погляди перехожих були прикуті лише до неї. Один необачний крок міг викрити та зруйнувати всі їхні наміри.
     Нарешті Архон спинився біля кам'яного будинку, який на відміну від інших мав доволі пристойний вигляд. Лише одне вікно було з вибитим склом. Він легенько штовхнув пошерхлі двері, які відразу відчинилися перед ним.
     - Не зволікайте! - кинув він через плече, заходячи всередину.
     - Вхід до підземного шляху знаходиться у цьому будинку? - аж занадто здивовано випалив Джеліос.
     - Це вельми надійне місце.
     - Чому? - засумнівалася Ніка. Було важко повірити, що трухляві двері можуть когось втримати.
     - Справа зовсім не в цьому. - Рен здогадався, що вона мала на увазі. - Просто цей будинок має погану репутацію. Жителі Фердону уникають подібних місць. Вони знають, кому він належав.
     - І хто тут мешкав?
     - Чоловік, який зміг уникнути арешту. Тепер він відомий злочинець. - з неприхованою гордістю відповів Рен, переступаючи через поріг.
     Тісний коридор був вкритий товстим шаром пилу та павутиння. Очевидно, сюди вже давно не ступала людська нога. Ніка обережно просунулася вперед, прислуховуючись до лячного рипіння старої підлоги. Архон та Рен зайшли до однієї з кімнат, вони чудово орієнтувалися у цьому будинку. Вітальня виявилася доволі затишним місцем. Пастельні штори прикрашали брудні вікна, а на столі посеред кімнати знаходилася велика ваза з висохлими квітами. Це були перші квіти, які Ніка побачила у Фердоні. Злочинець, який тут колись мешкав мав непоганий смак. Ця думка хоч трохи втішила їй серце. На поличках знаходилися кілька книжок, маленьке дзеркальце, три недопалені свічки та потрісканий глиняний посуд.
     Архон відсунув стола вбік та пробив ногою декілька дощок у підлозі.
     - Вам сюди. Свого часу цим ходом перевозили контрабанду, сподіваюся він зберігся у безпечному стані. Прощавайте, тепер я залишу вас. - його хриплий голос був пронизаний відвертим сумом.
     - Спасибі. Ваша допомога є для нас безцінною.
     - Бережіть себе. Нехай щастить. - він почовгав до виходу та за кілька секунд зник з-за дверима. Ніка пильно поглянула у відчайдушне та бліде обличчя хлопчика. Пасма гладенького волосся спадали йому на чоло.
     - Рене, тобі не обов'язково йти з нами. Ти й так зробив для нас більше чим міг.
     - Це мій вибір. Я не покину вас. Тим паче я частина нашого плану. - він ще раз роззирнувся довкола, наче намагався закарбувати в пам'яті інтер'єр вітальні, все до найменших деталей, та проліз в отвір у підлозі.
     - Ніко, від тебе залежить доля Пеліону. Не роби дурниць. Ти повинна потрапити до вежі за всяку ціну. Якщо я затримаюся, не чекай на мене. - Джеліос поклав руку на її плече, сподіваючись, що це допоможе її переконати.
     - Я ніколи не покину тебе тут. Ми повернемося разом. - твердо промовила вона, зі свистом видихнувши повітря. Лише одна думка про те, що Джеліос може залишитися тут назавжди або ще гірше - потрапити під арешт наводила на неї крижаний жах, який сковував усе тіло. Ні, цьому вона не дозволить статися.
     Під землею повітря було надто важким та вогким. Ніка відчувала як пручалися її легені з кожним вдихом. Рен стискав тоненькими пальцями свічку, що час від часу гасла від легкого протягу. Тунель все вужчав, тому інколи Ніці та Джелу доводилося нагинати їхні голови, а то й взагалі повзти навкарачки.
     Нарешті вони дісталися виходу. Хлопчик погасив маленьке полум'я свічки та обережно визирнув з отвору, щоб розвідати ситуацію.
     - Що ти бачиш? - схвильовано прошепотів Джеліос.
     - Там лише двоє вартових. Я відверну їхню увагу, а ви якнайшвидше біжіть до вежі. Не зупиняйтеся ні на мить! І не вагайтеся!
     Ніка боялася, що їхній план може не спрацювати. М'язи її тіла помітно напружилися. Проте Рен не залишив їм часу для хвилювання, він швидко вистрибнув зі схованки та загорлав щодуху. Ошелешені охоронці відразу кинулися до нього.
     - Допоможіть, будь ласка, за мною гналися чужинці. Вони побігли на Схід. Покваптеся, ви ще зможете їх наздогнати.
     Збиті з пантелику охоронці кинулися стрімголов у вказаний хлопцем бік. Не гаючи часу, Ніка та Джеліос вибралися на поверхню та направилися до вежі, проте раптовий гучний сміх, змусив їх спинитися.
     - Браво, хлопче. Ти просто геніальний актор. - Горг Дант та ще троє охоронців вилізли з підземного ходу. - Проте не далекоглядний. Ми йшли слідом за вами. Пильнували кожен ваш крок. Чужинцям тут не місце. Тепер я отримаю заслужену винагороду. Мушу визнати, ваш план був чудовим, проте в ньому виявилися суттєві прогалини. Я ж казав, що доберуся до тебе, нікчемний вилупку.
     - Схопіть їх! - злісно крикнув один з охоронців.
     - Біжи, Ніко! - розпачливий та сповнений жаху голос Джела пронизав все довкола. Рен злякано позадкував, коли підлий Горг кинувся до нього з протягнутими руками та притиснув до землі. Хлопчик, намагався звільнитися, проте всі його спроби в'явилися безуспішними. Поки Джеліос відбивався від нападників, Ніка миттєво стрибнула на спину Горга та вдарила його рукою по голові. Його чорний капелюх злетів, а він сам, втративши рівновагу знесилено повалився на бік. Важко дихаючи, Рен підвівся на ноги.
     - Тікай! - верескнула вона, показуючи тремтячим пальцем на отвір у землі. Не роздумуючи, Рен стрибнув до підземного ходу. На щастя, ніхто з охоронців не помітив його втечі, а Горг все ще лежав долілиць.
     - Біжи. Ніко! - знову крикнув Джеліос. З його чола стікала крок. Двоє громіздких охоронців міцно схопили його руки. Він відчайдушно спробував вирватися, проте отримав ще один удар в обличчя. Корчачись від болю, він кинув на Ніку благальний погляд та щось беззвучно проговорив. Ніка лише помітила, як ворушаться його закривавлені губи. "Вежа" - вона зуміла розібрати слово, яке зринуло з його вуст.
     Стримуючи сльози, вона зірвалася з місця та вихором метнулася вперед. Ще одна мить їй знадобилася, щоб зрозуміти, що вона біжить не в тому напрямку. Попереду були лише якісь білі стіни, проте не було часу повертати назад. Один охоронець вже наближався до неї. Вежа, що була за її спиною, віддалялася з кожним кроком. Ніка вже відбігла на значну відстань, коли спіткнулася об камінь та впала додолу. В очах потемніло, а руку пронизав гострий біль. Вона лише зуміла розібрати якийсь шум боротьби поблизу. Потім чиясь розпливчаста постать завмерла над її тілом.
     - Зеноне, як ти нас знайшов? - мимовільно промовила вона, мружачись від сонячного світла. Її зір все ще вкривала пелена. Звичайно, то був він. Хто ще міг прийти їм на допомогу? Зенон Рейнол завжди з'являвся у найскрутніші моменти. Раптова радість зародилася всередині, тепер вони звільнять Джела та розберуться зі всіма негідниками.
     - Підводься, треба йти звідси. - цей голос не належав її другові. Ніка була цілковито впевнена у цьому. Усі її надії та сподівання розбилися за єдину мить. Безмірне розчарування накотилося на неї велетенською хвилею. Страх знову дав про себе знати. Її мозок відразу визначив власника голосу, ще до того, як він підтягнув її вгору та поставив на ослаблені ноги. Це був Орен Трейк. Той самий найманий розбійник, який намагався вбити її декілька разів. Поблизу без свідомості лежав один охоронець.
     - Де Джеліос?
     - Вже пізно, вони забрали його.
     - Ні! - крик жаху вирвався з її горла. Більше не було сили стримувати сльози. Всередині з'явилася величезна рана, яка не давала їй дихати. Здавалося, вона втратила усі свої відчуття, наче опинилася у безкінечній порожнечі. Орен трусив заціпенілу Ніку за плечі, поки та не оговталася. Під її ногами знову з'явилася земля з посохлою жовтуватою травою.
     - Тут не можна більше залишатися, бо зараз сюди прийдуть інші. Потрібно йти.
     Вони зрушили з місця. Ніка заледве волочила ноги, здебільшого це Орен тягнув її на собі. Знайшовши укриття біля білого муру, Орен вмостився на великому камені та витягнув ноги. Його коричневе пальто було надто забрудненим. Ніка лише щойно відчула, щось липке на долоні. Зиркнувши на руку, вона огидливо скривилася. Її зап'ясток пересікав великий поріз, який Ніка отримала, коли спіткнулася об камінь.
     - Щоб спинити кров, затисни рану пальцями. - порадив Орен, витягуючи з невеликої шкіряної сумки шматок тканини та пляшечку з рідиною.
     - Я все знаю. Пеліон знищить це місто. Ти прагнеш врятувати його - вона затиснула рану, зіщулилася від болю. - Перш ніж ти знову спробуєш убити мене, я скажу одну річ. Ти мав рацію, Пеліон прирік усіх на неминучу загибель.
     - Досить, верзти цю дурню. Я не збираюся вбивати тебе. - суворо промовив Орен та наливши на тканину прозору рідину, почав перемотувати їй руку. - Ти й гадки не маєш, що тут насправді відбувається.
     Ніка міцно стиснула губи, коли рідина зашипіла у її рані.
     - Я все прекрасно розумію. Пеліон становить величезну загрозу.
     - Це зовсім не так. Ти помиляєшся. Кадем Пел не занапастив, а врятував це місто. Він приніс сюди мир та злагоду. Пеліон стане для всіх новою домівкою. - він закупорив пляшечку та вкинув її назад до сумки.
     - Що? - вона не могла повірити його словам. Напевно, Орен прагне таким способом виманити у неї статуетки. Вона справді не була готова почути таку відповідь. Невже всі її здогади були неправдивими? Виходить, що вони всі помилялася. Вагання швидко поширювалися у її свідомості. - Але раніше ти настоював на протилежному.
     - Я не знав правди. Я робив усе можливе, щоб дати краще життя моєму синові. Спасибі, що врятувала його. Я бачив, як ти накинулася на Данта. Колись той негідник отримає по заслугам.
     - Стривай, Рен твій син? - ще більше здивування охопило її. Лише тепер Ніка помітила схожість їхніх облич, особливо очей. Якесь дивне відчуття заполонило її свідомість. Приязність чи вдячність, вона не могла точно визначити, що відчувала.
     - Насправді його звати Орен Молодший.
     - В честь батька...
     - Саме так. - з гордістю підтвердив він.
     - Де його мати?
     - Її ув'язнили. Я не зміг нічого вдіяти. Вони забрали її серед ночі, коли сину було лише чотири рочки. Через рік повернулися по мене. Проте я зумів втекти. Моє ім'я стало першим у списку найнебезпечніших злочинців на всіх сусідніх землях. Я здобув славу видатного розбійника.
     - Рен казав, що арешт зміг уникнути лише один чоловік. Ми були у його будинку... - запнулася Ніка, зводячи думки докупи. Невже це Орен мешкав у тому старому домі та залишив квіти? Ця новина ще більше вразила її.
     - Давненько, я вже там не наводив порядок. Колись то було хороше місце для перевозу нелегальних товарів. Так ми змушені були виживати. Саме тому вони ув'язнили Ларію. Вона була однією з нас. - Орен підняв якогось камінця та міцно стиснув його у руці. Нарешті він розімкнув побілілі пальці та зі всього маху жбурнув камінця об білий мур. Його очі наповнилися злістю.
     - Ти зміг залишити сина самого?
     - У мене не було вибору. Це був єдиний спосіб захистити його. Я попросив Архона, мого давнього друга, піклуватися про нього та ні в якому разі не використовувати його справжнього імені. Відтоді його звуть Рен.
     - Він дуже розумний та хоробрий. - Ніка спробувала хоч якось підбадьорити свого співрозмовника.
     - Так, він вірить у краще майбутнє.
     - Що сталося далі?
     - Мій план спрацював. Але це тривало недовго. Я весь час тікав від самого себе, від вартових, від усього на світі. З тривогою прокидався кожного ранку та вирушав у дорогу. Майже ніколи не затримувався більше чим на день в одному й тому ж місці. Здебільшого мої подорожі були надто виснажливими та небезпечними. Грабежі та розбій стали справою мого життя.
     - Ти міг змінитися. Ніколи не пізно зробити це.
     - Я живу цим життям. І змінюся лише тоді, коли спочатку зміниться цей жорстокий світ. Я не знав іншого способу полегшити собі страждання та послабити всеохоплюючу злість, що нестримно вирувала в мені. Я був вулканом з киплячою лавою, яка була готова вивергнутися наступної миті. Могли постраждати безневинні люди. На щастя, я зумів стримати себе від безумних вчинків. Як виявилось, в мені ще залишилася частинка людяності. Інколи отримував звістки від Архона про сина. Він - єдиний вогник, що зігріває моє понівечене та розбите серце. Проте в мені жив страх, що колись цей вогник назавжди погасне. Тоді я втрачу все.
     Одного разу я отримав дивного листа. Це було завдання: знайти та знищити дві срібні статуетки. Якщо я впораюся з цим, вони дозволять моєму синові покинути Фердон, якщо ж ні... на нього чекав неминучий арешт. Я був надто розлюченим, цього разу Квартет зумів вплинути на мене. Мої страхи ставали реальністю. Безпека Рена була для мене понад усе. Я підкорився. Придушив усі свої пориви та надягнув зашморг. Став їхньою секретною зброєю та рабом водночас.
     - Так кожен вчинив би на твоєму місті. - його історія повністю розчулила Ніку. Вона забула навіть про біль у руці. Усе його життя постало перед її очима.
     - Я слухав лише поклик власного батьківського серця. В мені прокинувся скажений звір, який несамовито прагнув знищити Квартет. Проте кайдани були міцнішими за будь-яке прагнення. Я виконував усі їхні вказівки. Мусив очолювати ще кількох людей, які їм підкорялися. Тоді я ще не знав, що нам доведеться мандрувати в часі. Я такого навіть уявити не міг. Далі ти все пам'ятаєш. Усі наші зустрічі були таки не з приємних. Я мав на меті лише одне - знайти ті статуетки та врятувати Рена. Після цього зруйнувати владу Квартету. Проте я не збирався вбивати когось із вас. Мої погрози були фальшивими. Я не хотів завдавати вам кривди. Пробач, що надто сполохав того хлопця. Здається його звуть Тідей.
     - Нічого страшного. Він мужньо переживає усі життєві негаразди, більшість яких йому приношу я. Чому ти змінив свою думку?
     - Я дізнався правду. Ми так довго чекали цього. Усі наші знання були хибними. Квартет змінював наші уявлення, насаджував оманливі ідеї та думки. Ми не змогли побачити очевидного. Те, що Квартет вважає загрозою, стане для нас спасінням. Кадем Пел виведе нас з темряви. Він розпочне нову історію. Але якщо ми знищимо статуетки цього ніколи не станеться. Спалах зруйнує все минуле та майбутнє. Відтоді я прагну заплутати моїх спільників, збити їх з пантелику. Вчора я побачив вас тут на вулиці та зрозумів, що ви втрапили у халепу. Чесно кажучи, я не вірив, що ви зможете знайти прохід до мого часу. Як вам це вдалося?
     - Це трапилося випадково. - стиснула плечима Ніка. - У підземеллі нас поглинула стіна. Там ми хотіли дослідити написи, які залишив ваш народ.
     - Так, ті написи справжні, проте вони розповідають не про лихо, а про нове життя, яке нам всім подарував Кадем. Розшифрувавши ті написи, я зміг дізнатися правду.
     Це я попросив Рена відвести вас у безпечне місце та натякнути про існування Білої Вежі. Ви вже здогадалися, що у ній існує прохід до вашого часу. Я зможу провести тебе туди. Сьогодні ти вже будеш у Пеліоні.
     - Ні! - голосно верескнула вона, коли гострий біль пронизав її наскрізь. Всередині, наче все обірвалося. Кожен подих вселяв у неї невимовний страх. - Я не повернуся без Джеліоса. Я знайду його.
     - Це буде надто складно. Я навіть не знаю чи це можливо. Його ув'язнили. - Орен Трейк звівся на ноги та покрокував вздовж стіни.
     - Що трапляється з ув'язненими?
     - Цього нікому не відомо. Ще ніхто не повертався після арешту. Ми просто не маємо шансів... - його голос прозвучав надто трагічно.
     - Він живий! - Ніка ледь не захлинулася, відкашлюючись вона встала та оглянулася довкола.
     - Я не стверджував протилежного. Схиляюся до думки, що їм стирають пам'ять або ж нав'язують інші спогади, можливо, для якоїсь певної цілі.
     - Я знайду його. - знову прошепотіла Ніка, майже не ворушачи губами. Білі стіни видалися їй доволі знайомими. - Я знаю це місце. - її ноги рушили прямо.
     - Ти куди?
     - Тут повинна бути площа. - вона пришвидшила ходу, обходячи ці стіни, які були абсолютно цілими. У її часі від них залишилися лише руїни. Вона промайнула повз високу арку та опинилася біля круглої площі. В її думках з'явився той день, коли вона вперше побачила компанію друзів. Серед них була Аврея Соллорі, яка зустріла її доволі неприязно.
     - Все гаразд? - схвильовано спитався Орен, знову помітивши сльози у її очах.
     - Тут я вперше побачила його обличчя. - з важкістю на серці промовила Ніка. Вона не хотіла розповідати про ту найпершу їхню зустріч вночі на кам'яному мосту, адже вважала це надто особистим. - Він сидів на тому камені. А дівчина з їхньої компанії прагнула добряче мене віддухопелити. Зрештою, пізніше ми дізналися її справжні наміри. Вона намагалася знайти статуетки, проте таки не змогла досягнути цілі.
     - Значить, тобі теж жилося несолодко.
     - Можна й так сказати. Проте я ні про що не шкодую. Джеліос та Зенон не раз рятували мені життя. Звичайно були непорозуміння та інші незгоди, але я знаю одне: ми не кидаємо своїх у біді. Я мушу знайти його. Він мій найкращий друг. Будь ласка, допоможи мені. Я не зможу впоратися сама.
     - Гаразд... - голосно видихнув він. - Зроблю хоч якесь хороше діло в своєму злочинному житті. Джеліос значить для тебе набагато більше, скоро ти це усвідомиш.
     - Нам слід готуватися до складних випробувань. Ми можемо затриматися тут на декілька тижнів.
     - Нам треба діяти швидко. До спалаху залишилося всього декілька днів.
     - Немає значення. Ви повернетеся у той самий момент, коли зникли.
     Ніка вдячно кивнула, якщо вже Орен промовив "ви", значить він розраховував врятувати Джеліоса. Все-таки надія ще залишалася. Пробувши ще декілька хвилин у повній тиші, вони покинули площу.
     Розділ чотирнадцятий
     Пошуки
     Дні пролітали напрочуд швидко та безрезультатно. Орен намагався вивідати у своїх давніх знайомих інформацію про ув'язнених, проте більшість просто боялися говорити на цю тему. Кілька разів вони потрапляли у надто складні ситуації, і лише щасливий випадок дозволяв їм уникнути арешту. Їм було доволі ризиковано з'являтися у людних місцях, адже Квартет зрозумів, що Орен зрадив їх, тому призначив за нього чималу винагороду. Було відомо, що Горг Дант розповів вартовим про підпільний будинок у незаселеній частині Фердону. На щастя, Архон та Рен зуміли вибратися звідти ще до облоги та добре затаїлися у новому місці, про яке знало дуже мале коло людей. Принаймні ще деякий час їм нічого не загрожувало. Ця думка хоч трохи зігрівала Ніці серце.
     Притулившись до вогкої стіни, вона якраз дожовувала останній зачерствілий шматок житньої хлібини, за яку вчора Орен віддав мішечок з тютюном. Зрештою він гадав, що цей обмін був невдалим. Адже старий чоловік дав йому лише чотири монети та несвіжий хліб. За словами Орена цей тютюн був вартий набагато більшого, адже це доволі рідкісний товар у Фердоні. Трохи поговоривши, вони розділили їхню мізерну вечерю. Не змігши догризти той твердий хліб, Ніка залишила собі шматочок на ранок. Тепер вона повільно доїдала його, поки Орен спав на прогнилій дерев'яній лаві. Вони випадково надибали цю покинуту комору та залишилися на ночівлю. Принаймні вона була схована від очей охоронців поміж старих покинутих будинків.
     Спочатку Ніка подивилася на дірявий дах, через який всередину проникали вранішні промінчики сонця, а потім кинула погляд на поржавілий ніж у руці Орена. Можливо, це була лише звичка завжди тримати зброю при собі, або ж він просто чекав нежданого візиту охоронців. Ніка більше схилялася до першого варіанту. Орен вже чимало років провів у постійних втечах, він призвичаївся жити поруч з небезпекою. Та й навряд чи шматок ржавого металу допоміг би їм відбитися від озброєних до зубів охоронців.
     Вона тихенько звелася на ноги та накинула коричневу накидку на плечі.
     - Кудись зібралася? - захриплий голос Орена змусив її здригнутися.
     - Хочу трохи пройтися. - їй справді кортіло подихати свіжим повітрям, а не сидіти у затхлій коморі, де пахло гниллю та пліснявою.
     Він сховав ножа до сумки та похитав головою.
     - Тинятися цими вулицями наодинці є надто небезпечним заняттям.
     - Я більше не можу залишатися тут. Потрібно щось робити.
     - Для початку непогано було б перекусити. - Орен роззирнувся довкола, наче намагаючись знайти щось їстівне. Потім розчаровано зітхнув. - Даремно я віддав свій тютюн тому шарлатанові.
     - Годі вже згадувати. - з докором кинула Ніка. - Зате позбудешся шкідливої звички.
     - Справа зовсім не в тому. Я майже подвиг здійснив, щоб дістати це куриво.
     - Про що ти? - її голос був пронизаний цікавістю.
     - Так, це свого роду трофей. Пам'ятка про мою маленьку пригоду, що трапилася у Калідоні. Туди доставляли вантаж одному заможному землевласникові. Спокуса була надто великою, я просто не міг упустити такий шанс. Партію тютюну доставляли пізно ввечері під пильним наглядом найманців. Я планував переодягнутися в одного з них та викрасти підводу з цінним вантажем, а потім перепродати все в інших містах.
     - Отже, тобі вдалося здійснити грабіж? - Ніка гадала, що він втілив свій задум у життя і залишив собі на згадку невеличку частинку перемоги.
     - Не зовсім. Спочатку все йшло надто гладко: я став одним із найманців, втерся у їхню довіру та зробив усе що міг, щоб вони прийняли мене за свого. Потім я підлив їм у питво міцний настій з кореня димчастої рослини, що наганяла сон. Коли вже всі нарешті поснули, я збирався викрасти підводу та майнути геть з міста. Проте на моєму шляху виник один молодий розбійник-невдаха. Він теж прагнув нажитися на цьому куриві.
     - І що ти зробив?
     - Спочатку я вийшов з себе, ми добряче побилися перш ніж дійшли згоди. Хлопець лише почав займатися цією небезпечною та неблагородною справою, це був його перший великий грабіж. Зрештою я був змушений змиритися з його набридливим товариством.
     - Отже, ти знайшов спільника.
     - Можливо. Проте наше співробітництво тривало недовго. За виною того невдахи нас вистежили найманці. Він випадково продірявив один мішок та й навіть не помітив цього. Найманці просто йшли по тютюновому сліду та оточили нас прямісінько у нашій схованці поблизу лісу.
     - Що трапилося далі?
     - А далі ми почали боротися. Звичайно удача та перевага були не на нашому боці. Вони вже почепили на нас кайдани, проте мені вдалося втекти.
     - Яким чином?
     - Почалася буря. Поки найманці рятували вантаж від дощу, я звільнився від кайданів та майнув до лісу. Перед тим прихопив жменьку тютюну на згадку про всі ці події. Хлопцю не пощастило, вони заарештували його під іменем великого розбійника всіх часів - Орена Трейка.
     - Бідолаха...
     - Я попереджав його про наслідки. Вони завжди бувають. Не можна вийти сухим із води.
     - Так. - погодилася вона. Їй було справді шкода хлопця.
     - Гаразд, потрібно роздобути сніданок. Не варто будувати грандіозні плани на порожній шлунок. Сьогодні торговий день, отже підемо на ринок.
     - Але ж там надто людно. Ти ж сам казав...
     - От і добре. Спробуємо загубитися у натовпі. - вдоволено усміхнувся він. - Перше правило втікача: потрібно ховатися там, де ніхто не сподівається тебе побачити. Саме тому мене до сих пір не впіймали.
     Ніка могла лише уявити, який виснажений та забруднений у неї був вигляд. Проте Орен запевнив, що тепер вона більше схожа на тутешню. Сам він вимастив собі лоба та підборіддя грудками землі розведених у воді. Ніка поморщила ніс від того смердючого запаху.
     - Ну, що ж. Тепер можна вирушати. В жодному разі не відходь від мене.
     - Ага, це буде важко зробити. - прохрипіла вона, затуляючи ніс двома пальцями.
     Без жодних пригод вони дісталися до входу до ринку. Багато люду товпилося на великій площі. Деякі привезли товар на візках, деякі звели саморобні дерев'яні прилавки. Гучний гамір розносився довкола. Ніка спостерігала, як одна жіночка намагалася переконати торговця знизити ціну на його протухлу рибу. Проте той верещав на все горло, що його риба найсвіжіша на всьому ринку.
     Орен нахабно просунувся поміж покупцями та спинився біля прилавка з капустою. Ще деякий час він теревенив про щось з продавцем, потім з розлюченим виглядом підійшов до Ніки.
     - Щось не так? - вона боялася, що Орен отримав погану звістку про Джеліоса.
     - Той нахаба пропонує надто високу ціну за капустину.
     - Можемо купити щось дешевше. - запропонувала вона.
     - Ні, тут прийнято торгуватися. Може ти спробуєш?
     - Гадаю не варто привертати увагу через якусь капусту. - Ніка не встигла заперечити, тому що Орен підштовхнув її до прилавку та вложив у руку одну монету.
     - Дівчино, гадаю вас зацікавила ця чудово капуста? - проказав чоловік з сивою борідкою та пробігся гладкими пальцями по капустині. - Свіженька та соковита. Вирощена в найкращих умовах.
     - Скільки ви хочете за одну?
     - Три монети.
     - Ні, це надто дорого. - вона намагалася, щоб її голос звучав сміливо та переконливо. - В мене є лише одна монета.
     - За монету ти можеш купити лише ту гниль, що продає Ліссі. - зареготав він тицяючи пальцем на сусідній прилавок за яким худорлява жінка розкладала овочі, що були не в надто хорошому стані. - Кажуть, це об'їдки з кухні, де готують для самого Квартету.
     Ніці урвався терпець.
     - Даю лише одну монету, а то будете стирчати тут до вечора і ця капуста стане на вигляд не кращою чим овочі вашої сусідки. Побачимо хто тоді візьме цей товар...хіба що свиней годувати. - надто самовпевнено пирхнула вона, роблячи вигляд, що йде геть.
     - Стривай, дівчино! - сполохано вигукнув продавець. - Бери капустину всього за одну монету.
     Ніка швиденько розвернулася, кинула йому на прилавок монетку та вибрала найбільшу капусту. Ще кілька покупців обступили старого торговця, проте він вже встигнув накинути ціну та продавав штуку за дві монети.
     - То в тебе просто талант! "Хіба що свиней годувати!" - оце гарно сказала, я бачив як перекосилася від страху його жадібна пика - Орен взяв у неї капустину та засунув до сумки. - Я знаю ще одне хороше місце, де продають свіжі яйця. Зможемо виторгувати і там з десяток.
     - Стривай, бачиш ту жінку! - швидко урвала його вона, вказуючи на ближній прилавок.
     - І що? Ті гнилі буряки вже й свині не їстимуть. - театрально засміявся він.
     - Торговець сказав, що вона працює на кухні у Квартета.
     - Справді? Вона не надто схожа на куховарку.
     - Можливо, вона щось знає про ув'язнених. - наполягала Ніка.
     Орен помітно спохмурнів та наморщив лоба.
     - Ми можемо викликати підозри. Це не місце, щоб розмовляти на такі теми.
     - Орене, будь ласка. Дозволь мені поговорити з нею. Я буду вкрай обережною.
     - Гаразд, ти все рівно мене не послухаєш. Я буду поруч. - ледь чутно промимрив він.
     Ніка схвально усміхнулася та підійшла до тієї худорлявої жінки.
     - Чого бажаєте? - привітно промовила та, витираючи кістляві руки об край полатаного фартуха.
     - Ви працюєте на кухні? - Ніка не знала з чого почати розмову.
     - Так, але це не крадені овочі. Вони залишилися після приготування. Я лише хочу трохи підзаробити. В мене малі діти, а зарплатня мізерна. - занепокоєно пробелькотіла вона.
     - Все гаразд. Я просто хотіла дещо дізнатися.
     - Що саме?
     - Ви готуєте для Квартету? - Ніка помітила як жінка після останнього її слова здригнулася та побіліла водночас. Її скляні очі наповнилися неприхованим страхом.
     - Я...я...
     - Не бійтеся! Я нікому не розповім. - відчайдушно прошепотіла вона.
     - Що тобі потрібно?
     - Що вони роблять з ув'язненими? Скажіть, будь ласка.
     - Я працюю на кухні лише уночі під пильним наглядом охоронців. Вони дегустують кожну страву. Колись на кухню прорвався повстанець під виглядом повара, він отруїв їжу, проте його спіймали та віддали під арешт. І не лише його. Забрали всіх.
     - Ви зуміли вибратися?
     - Тоді була не моя зміна. Але, якщо таке колись повториться, вони ув'язнять усіх наших рідних.
     - Що трапляється з ув'язненими? - Ніка сподівалася, що зможе отримати відповідь на своє запитання.
     - Не знаю. - покачала головою жінка, знервовано сіпнувши м'язами на обличчі. - Але одного разу чула, як про це розповідав один чоловік. Його звуть Кенор. Він має слабкість перед чаркою, можливо, саме тому його ще не ув'язнили. Хто ж повірить п'яниці?
     - Де його можна знайти?
     - У таверні, пройдіть кілька рядів в тому напрямку. - вона махнула рукою вліво, та прийнялася розкладати овочі.
     Ніка швиденько взяла в Орена монету та віддала її бідолашній жінці.
     - Ти змарнувала наші гроші! - невдоволено буркнув той.
     - Аж ніяк. Ми на правильному шляху.
     - Не можу повірити, що ми шукаємо якогось п'яницю.
     - Він може щось знати.
     - Краще ходімо купимо яйця та свіжого хліба. Поки в нас ще залишилися гроші.
     - Спочатку ми розшукаємо Кенора. Ти знаєш де знаходиться ця таверна?
     - Звісно. - важко зітхнув Орен. - Ходімо.
     Вони зупинилися біля продірявлених дверей з-за яких доносився неймовірний сморід.
     - В більшості тут проводять час слабкодухі, які не можуть подолати тягу до міцного питва. Дехто зневірився у самому собі, втратив мету у житті. А хтось просто нудьгує та шукає пригод на нерозважливу голову. Колись я частенько сюди заходив...
     - Це місце більше на хлів схоже, чим на місце де можна щось перехопити чи випити. - Ніка переконалася у протилежному, коли через двері вилетів якийсь чоловік та впав обличчя прямісінько у яму з водою. Невже Орен справді полюбляв відвідувати це місце?
     - Не повертайся, поки не знайдеш гроші! - вигукнув інший дебелий чолов'яга, витаючи руки об широкі протерті штани.
     - Ти впевнена, що хочеш туди зайти? - приглушено перепитав Орен, в його голос просочився помітний сумнів. Він поправив на голові каптура та натягнув його майже на половину забрудненого обличчя.
     - Де твій браслет? У разі небезпеки ти міг би скористатися ним.
     - Я згубив його десь біля вежі. - винувато зізнався він.
     Ніка несхвально похитала головою та сміливо переступила поріг. Вловлюючи на собі зацікавлені погляди сп'янілих відвідувачів, вона попрямувала до широкого столу за яким той здоровило, який щойно спровадив одного неплатоспроможного клієнта, розливав у дерев'яні кухлі пінистий напій.
     - Що замовлятимеш? - посміхнувся беззубою посмішкою власник таверні.
     - Взагалі я просто...
     - Два кухлі... - перебив її Орен. - Мені подвійний.
     Власник дав кивком згоду та почав збовтувати рідину у діжці, поки зверху не з'явилася жовтувата піна.
     - Що ти робиш? - пирхнула Ніка.
     - Ти ж не хочеш, щоб він випровадив нас, як того невдаху.
     - Гаразд.
     Вони влаштувалися за подряпаним дерев'яним столом, який, очевидно, пережив не один десяток бійок та роззирнулися.
     - Гадаєш він тут?
     - Скоро дізнаємося. - Орен випив одним духом весь вміст кухлю та вдоволено протер долонею рота.
     Ніка не наважилася скуштувати цей підозрілий напій. Раптом двоє чоловіків розпочали бійку. Вони міцно вчепилися один в одного та наносили удари по обличчю.
     - Досить, мізерні пацюки. Кеноре, ще раз трощитимеш мою таверну, я не впущу тебе сюди ні за які гроші. - розлючено вигукнув власник, проганяючи п'яниць геть. Один з них плюнув на підлогу та гучно штовхнувши ногою двері зник на вулиці. Інший замовив ще питва.
     - Пробач, Даріку,той перший почав. Я просто хотів випити. - чемно вибачився чоловік з неохайною відрослою бородою та великим черевом , кидаючи дві монети у порожній кухоль та передаючи власникові, що охоче взяв гроші та сказав вже м'якшим голосом:
     - Кеноре, присягаюся... ще одна така витівка і будеш пиячити на вулиці серед смердючих свиней, де тобі й місце.
     - Ви, Кенор? - зненацька втрутилася розпашіла Ніка, не змігши втримати хвилювання.
     - Це залежить від того, що від мене хочуть. Я звісно пишаюся цим іменем, проте воно надто часто провокує інших людей на неадекватні вчинки. І що ж потрібно від мене такій юній особі? - в його горлі щось забулькотіло, наче він давився слиною.
     - Ви розповідали історії про ув'язнених.
     Гамір у таверні миттєво стих, всі були надто зосереджені на їхній розмові.
     - І що? Мало що могло прийти до голови старому п'яниці. - зі страхом виправдався чоловік, хильнувши трохи питва з кухля, яке потекло йому по підборідді.
     - Я ж казав, Кеноре, що колись ти цими нісенітними історіями накличеш на нас біду. Хто ти? І чому тут все винюхуєш? Ми не схвалюємо дій Квартету, особливо, нікчемних нишпорок, які слугують йому? - власник хотів вхопити перелякану Ніку за плече, проте Орен блискавично впіймав його руку.
     - Цього не раджу робити! - він скинув з голови каптура і довкола рознеслися враженні зойки. - Гадаю, ви всі впізнали мене.
     - Орен Трейк. Легенда. - вигукнув хтось із натовпу.
     - І що ж привело сюди розбійника всіх часів? Винагорода за твою голову є досить великою. - в очах власника загорілися іскри жадоби до наживи.
     - Нехай Кенор вислухає дівчину та відповість на всі її запитання. - люто гаркнув Орен, вдаривши кулаком по столу. - І не намагайтеся нічого замислити, я пильнуватиму за кожним з вас.
     - Гаразд. - злякано прокашляв Кенор, вирячивши маленькі жадібні очі.
     Все ще відчуваючи хвилювання, Ніка глибоко вдихнула повітря.
     - Що трапляється з ув'язненими?
     - Я...я...
     - Кажи! - вона відчула прилив сміливості та наблизилася до Кенора майже впритул, проте потім відійшла на два кроки, бо не змогла стерпіти огидного смороду, що йшов від нього.
     - Квартет тримає їх у підземних в'язницях. - ледве вичавив з себе він.
     - Де ці в'язниці?
     - На мертвих землях.
     - Маячня! Усім відомо, що ніхто не пройде там. Той пустир знищує все живе. - розсерджено вигукнув Орен.
     - Вони поширили цей міф, посіли страх у наших серцях. Вхід знаходиться в одній зі скель. Там є темний лабіринт. Хто ввійде, той дороги назад не знайде. Потрібна карта, що вкаже шлях. Гадаю, ви все це неспроста замислили. Невже маєте намір звільнити когось із в'язнів? Це надто ризикована справа.
     - Звідки вам все це відомо? - наполегливо проказала Ніка, щось колюче підступило їй до горла.
     - Ви не вірити, що звичайний пияка може знати такі речі. Вважаєте мене брехуном? Тоді забирайтеся звідси та шукайте відповіді деінде.
     - Ні! Я вам вірю. - аж занадто імпульсивно промовила Ніка.
     - Я знайшов записи одного із полонених. Чорнило зроблене з бруду та крові. На жаль, бідолахи уже не має серед живих. Тепер мені відомо, що станеться з нами усіма, якщо порушимо закон. Ми згниємо всі у підземеллі. Ніхто ніколи не врятує нас від цього. Тому краще не рипатися і не спокушати долі. Ми всі приречені на мізерне існування. Деякі ув'язнені втрачали пам'ять, вони змінювалися. Квартет зумів підкорити їх. А ви гадаєте звідки взялося стільки охоронців? Ось, що я вам на те скажу: вони колишні ув'язнені, котрі нічогісінько не пам'ятають: ні власного імені, ні сімей, ні домівок, ні свого колишнього життя. Їхні спогади витають у безкінечному мороці. І керуються вони лише єдиним сліпим прагненням - служити Квартету поки земля не проковтне їхні кістки.
     - Де нам знайти карту? - Ніка не помітила, як перейшла на крик. Її серце ледь не вистрибнуло з грудей. Джеліос був у небезпеці, він міг стати одним із охоронців. Міг назавжди втратити пам'ять. Забути її. Це пробудило у ній проймаючий страх. Якась частина її душі скорчилася від неможливого болю. Принаймні, він не страждатиме від голоду та спраги у підземній в'язниці.
     - Чому я повинен тобі допомагати? Я й так уже розповів достатньо.
     - Чого ти хочеш? Грошей? У нас їх немає.
     Кенор придивився до круглого каменю на її шиї, його вуста здригнулися у малопомітній посмішці.
     - Гадаю, цього вистачить.
     Ніка встигла відскочити перш ніж його брудні пальці торкнулися ланцюжка.
     - Ні! - її тонкий голос сповнився жахом. Ця річ була для неї чимось особливим, що завжди нагадувало про Джеліоса. Крім того з її допомогою, вони збиралися повернутися назад .
     - Віддай камінь. Це справедливий обмін.
     - Ми не торгуватимемося тут! - заревів Орен, раптово притиснувши до стіни заціпенілого Кенора, який заверещав, немов порося. На його круглому почервонілому обличчі запульсували вени. - Кажи все що знаєш! Негайно! Не змушуй мене чекати.
     - Карта схована у надійному місці. У темному замку, де мешкає один із членів Квартету. Вам не дістатися туди.
     - Побачимо! Це буде мій не перший візит. Я вже бував там. - після цих слів Орен відпустив затерплі руки.
     - Стережіться ночі. - прохрипів Кенор, заповзаючи під стіл.
     - Що? - вигукнула зашаріла Ніка.
     - Вони блукають на мертвих землях у густій пітьмі. Та прагнуть помститися своїм кривдникам.
     - Хто? Я нічого не збагну.
     - Примари...
     Знадвору почувся якийсь шум. Це був тупіт та іржання коней.
     - Сюди! Покваптеся. Ми впіймали Трейка!
     Ніка лише щойно помітила, що власник таверні висковзнув назовні та розмахуючи руками, почав гукати на все горло охоронців.
     - Що робити? - верескнула вона, коли четверо пияків вчепилися в Орена, проте він з легкістю звалив їх на землю та розтрощив навпіл одного стола.
     - За мною! - Орен підпер двері якоюсь прогнилою дошкою. - Це не втримає їх надовго. Потім він щосили жбурнув у вікно стільця та допоміг Ніці вилізти у внутрішній дворик. За парканом уже під'їхало на конях четверо вартових у чорних накидках.
     - Вони помітять нас! - Ніка знервовано притислася до землі, наче намагаючись злитися з нею в одне ціле.
     - За моїм сигналом біжи до крайнього коня. Хутчіш!
     Орен стрімко зірвався з місця та перелізши через паркан, наскочив на одного з вартових. Ніка швиденько пролізла через дірку в огорожі та підбігла до гнідого коня з білою розкуйовдженою гривою. Нарешті Орен Трейк відбився від вартового та заскочивши на коня, підсадив Ніку до себе. Вони вихором мчалися поміж прилавками, намагаючись відірватися від переслідувачів. Довкола утворився неймовірний гамір, люди кричали та тікали хто куди бачив, кидаючи свій товар напризволяще. Плач дітлахів розносився разом з вітром та наганяв на Ніку моторошне відчуття. Вона щосили силкувалася втриматися у сідлі, хоча змушена була визнати, що Орен виявився вправним вершником. Через декілька хвилин вони виїхали з ринку та направилися до узбережжя річки. Там вони знайшли нове укриття біля лісу.
     Поки Ніка приходила до тями, Орен напоював коня водою.
     - Нам пощастило. - ледве видушила з себе вона, змиваючи з обличчя бруд.
     - Еге ж.
     - Де ти навчився так їздити верхи?
     - Ми з батьком займалися розведенням коней. Проте в нас відібрали все: будинок, худобу, землі. Тоді я й вирішив стати на шлях нелегального перевізника. Освоюючи цю заборонену професію я познайомився зі своєю майбутньою дружиною. Вона була майстром у цій справі, вміла бачити світло у темряві. Заради неї я був ладен піти навіть на смерть. Завжди вмовляв її бути обережною, кожна справа ставала для мене все важчою. Я не міг дивитися спокійно як Ларія щоразу ризикувала життям. Та мені було не під силу щось змінити. Ніякі слова не могли переконати її відійти від справи. Це і стало причиною її арешту. Вартові спіймали її під час нелегальної переправи борошна. Я не зумів вберегти дружини. З мене не вийшло ні хорошого чоловіка ні дбайливого батька.
     - Орене, ми можемо врятувати її.
     - Це неможливо. Минуло більше п'яти років.
     - Ларія могла стати охоронницею.
     - Тоді тим більше все втрачено. - Орен різко зігнув руку в кулак, наче намагався втамувати раптову злість, що відобразилася в його прищулених очах. - Ми не повернемо їй пам'ять.
     - Є цілком реальні шанси зробити це. Якщо Зак зумів відновити мені пам'ять, то й зробить це знову. Потрібно використати невеликий електричний заряд або ж мандаринові парфуми.
     - Мандаринові парфуми? Ніколи не чув про такі...
     - Вони здатні викликати галюцинації. - швиденько пояснила Ніка.
     - Так само, як настоянка з карликових грибів? Вони можуть нам знадобитися. Джеліоса ще можна врятувати. Якщо поквапимося...
     - Ми встигнемо. - урвала його Ніка, обхопивши руками живіт, у якому голосно забурчало.
     - Що ж сніданок ми проґавили. Зате тепер у нас буде чим пообідати.
     - Але ж у нас тільки капуста!
     - Не зовсім. - він дістав з сумки пшеничну хлібину, великий шматок сиру, цибулю та голівку капусти.
     - Де ти це все дістав?
     Орен Трейк вдоволено посміхнувся.
     - Поцупив у таверні. Навряд чи тепер їм згодяться ці харчі. А ми їх не змарнуємо даремно. Нас очікує важка ніч. Потрібно набратися сили.
     - Ти сказав, що вже бував у темному замку.
     - Воно й справді так.
     - Що привело тебе туди?
     - Я вже говорив - угода з Квартетом. Точніше лише з одним із цієї злісної четвірки. Борін пообіцяв мені, що дозволить Рену покинути межі Фердону, очистить моє ім'я та скасує винагороду за мою голову. Ми декілька раз зустрічалися у його володіннях та обговорювали план дій. Він сказав, що прагне знищити дві статуетки, щоб відвернути загрозу. Проте я вивідав його справжній намір - стати одноосібним правителем Фердону. Потім щось пішло не так і він був змушений представити мене Квартету. Очевидно, хтось поширив чутки, що він затіяв щось вельми небезпечне таємно від усіх. Борін більше не міг ризикувати своєю репутацією, тому зізнався у всьому на зустрічі у підземній залі.
     Ніка вирішила не розповідати Орену, що була присутня на тій нараді, аби уникнути зайвих запитань. Вона відламала шматок сиру та швиденько наповнила ним рота. Орен тим часом розвів багаття та почав смажити капусту та скибочки хліба.
     Цілий день вони провели на узбережжі річки, роздумуючи над тим як проникнути до помешкання Боріна. Орен хотів відкрито з'явитися на порозі та запропонувати відновити угоду. Проте Ніка не хотіла впадати у такі крайнощі. Вона була проти цього безумного замислу, проте врешті-решт їй довелося змиритися, адже кращого плану їй на думку не спало. Ввечері вона примостилася на м'якій траві та ще довго дивилася на яскраві зірочки перед тим як поринути у сон. Орен повинен був збудити її близько півночі.
     Розділ п'ятнадцятий
     Порятунок
     Спалах поширювався надто швидко та руйнував усе на своєму шляху. Ніка невпинно благала Джеліоса врятувати Пеліон, проте він навіть не поворухнувся, лише спостерігав скляними очима як зникає усе довкола. Вона відчувала як щось холодне сковує її тремтяче тіло та тягне у небуття. Жахливий вереск вирвався з її рота.
     - Ніко, прокинься! - приглушений голос зненацька проник до її свідомості. Ніка кволо розплющила очі та пригледілася до невиразного обличчя Орена, що було оповите темрявою.
     - Він лише дивився, як руйнується місто. І нічого не намагався зробити, наче йому було начхати на все що відбувалося. - вона швидко розтерла пальцями затерплу щоку та голосно видихнула повітря. Страх все зростав та поширювався по тілу. Кожна її думка була наповнена цим страхом. Джеліос міг змінитися назавжди. Вона уявила його добродушне обличчя, яке раптово почало вкриватися непроникною маскою байдужості. Всі його емоції щезли за мить, а блакитні очі наповнилися безмірною порожнечею. Ніка відчула, як шалено б'ється її серце, наче вона стоїть на краю прірви.
     - Це був поганий сон. Ми знайдемо Джеліоса, обіцяю. - вставши на одне коліно, Орен злегка обійняв її. Від нього вже не тхнуло нестерпним смородом, навпаки линув приємний м'ятний запах.
     - Він сказав, щоб я не чекала на нього. - слова самі зривалися з її вуст та наповнювали прохолодну темряву. - Він уже й не сподівається на порятунок. Джел просив, щоб я повернулася до Пеліону за будь-яких обставин.
     - Надія ще не згасла, вона міцніє з кожною пройденою перешкодою. Нам слід вирушати. Кінь вже готовий.
     - Ми знову поїдемо верхи? - здивувалася Ніка, адже гадала, що їм буде важко орієнтуватися вночі.
     - У нас немає тих металевих штукенцій на колесах. Пройде ще декілька століть перш чим вони з'являться тут.
     Вони швидко прямували вздовж річки, а потім звернули на довгу порожню вулицю. Люди боялися покидати свої домівки вночі, тому дбайливо зачиняли двері та вікна на всі засуви . Стукіт копит відлунювався від бруківки та розтавав у повітрі. Ніка помітила в далині якісь маленькі вогники, коли вони виїхали на окраїну заселеної частини міста. Вони мерехтіли яскравіше від зірок та віддзеркалювалися у її заворожених очах.
     - Ми наближаємося. - повідомив Орен, сповільнюючи коня. - Твоє завдання знайти карту, поки я відволікатиму Боріна. Ти ж зумієш її знайти?
     - Звісно! - образилася Ніка, адже майже дослівно пам'ятала їхню вечірню розмову. Їй слід було непомітно прокрастися на третій поверх та прослизнути до кімнати, де зберігаються старі книги та всілякі цінні речі.
     - Тільки не барися. Навряд чи Борін розмовлятиме зі мною довго. Проникнеш всередину через двері для кухарів у задньому дворику. Туди вони виливають помиї з кухні. Там і зустрінемося. Всередині немає вартових, вони займають свої позиції лише ззовні.
     Ніка вражено затаїла подих, коли побачила високий замок з химерними вежами. У темряві він нагадував якусь потвору, очі якої блимали вогнем, насправді то лише світилося світло у вікнах. Зістрибнувши з коня, вона сховалася за колючими кущами та ще якусь мить спостерігала як Орен без всяких непорозумінь проїхав повз охорону та спинився біля вхідних дверей, які відразу відчинилися з гучним скрипом. Потім тиша змішалася з темрявою та підштовхнула Ніку до дій. Вона знала, що Орен уже всередині намагається налагодити відносини з Боріном, тому швиденько вилізла із засідки та попрямувала вздовж кам'яної стіни, пильнуючи за своїм кожним кроком. На щастя, вартові не зуміли розгледіти її невиразну в темряві постать. І ось, вона дісталася до заднього дворику, що був заставлений великими діжками та дерев'яними посудинами з яких годують худобу. Орен не збрехав про страшенний сморід, яким було пройняте це місце. Навпомацки Ніка дісталася невеличких дверей, котрі виявилися відчиненими. З ближнього вікна доносилося гучне хропіння, вона майже беззвучно забралася всередину та направилася вузьким гвинтовими східцями. Бажання врятувати Джеліоса було набагато сильнішим чим страх, що змушував її коліна тремтіти. Тепер Ніка опинилася у довгому коридорі, куди, через напівкруглі віконечка, вливалося тьмяне місячне світло.
     Чийсь пронизливий крик доносився із сусідньої кімнати. Вона навшпиньках підійшла до дверей та зазирнула у щілину.
     - Чому ж ти повернувся? Я можу арештувати тебе прямо зараз, не вислухавши жодних пояснень. Навіщо мені твої нікчемні виправдання? - верещав Борін, розмахуючи короткими руками навсібіч. Це був невисокий чоловічок середніх років одягнений у розкішний халат вишневого кольору. Його темне волосся кумедно стирчало в різні боки.
     - Ти цього не зробиш, я потрібен тобі. - абсолютно спокійно сказав Орен, сідаючи у вільне крісло.
     - Гадаєш, я повірю у твоє розкаяння? У знатного злочинця прокинулося сумління! Хто б міг подумати!
     - Я помилився.
     - Звісно. Ти ж справжній бовдур. Я запропонував тобі цілком вигідну угоду, якою ти безумно знехтував. Що ти замислив проти мене? Кажи! Чи зможу я покладатися на тебе після цієї підлої зради? - Борін ходив колом, тримаючи руки за спиною. Його кругле обличчя перекосилося та почервоніло від злості.
     Ніка лише щойно помітила, що у кімнаті було ще троє чоловіків - колишні спільники Орена.
     - Я все збагнув. Мені набридло весь час тікати, хочу скинути з себе ярмо злочинця.
     - Це значно мала ціна, я певен ти прагнеш набагато більшого. Як щодо твоєї сім'ї? Відколи ти не бачив сина? А дружини?
     Від цих слів руки Орена сіпнулися, він явно прагнув вчепитися ними у горлянку Боріна, який тим часом насолоджувався цим видовищем. Йому явно подобалося приносити людям страждання, допікати їм їхніми невиліковними ранами та давити на слабкі місця. Орен міцно зціпив зуби, аби втримати всю ту скажену лють, що зненацька накинулася на нього.
     - Я прийшов відновити угоду. Без мене вам не впоратися. - процідив він не своїм голосом.
     - Воно й справді так. Загроза вже близько. Залишилося всього на всього два дні. Знищ ті кляті статуетки і я віддам тобі те чого прагнеш найбільше - дружину. Певна річ, якщо тільки заслужиш...Здається, її звати Ларія. Чудове ім'я. Мабуть, воно їй вельми пасує.
     - Що ви з нею зробили? - Орен миттю зіскочив з крісла, намагаючись дістатися свого співбесідника, проте двоє чоловіків встигли схопити його та відтягти до стіни. Борін гучно зареготав та схватився за кругленький живіт.
     - Я знав, що ти не втримаєшся. Твої почуття до неї є надто сильними. Це твоя очевидна слабкість!
     - Де вона?
     - Там де й більшість ув'язнених, у підземній в'язниці. Вона повернеться до тебе, якщо виконаєш це завдання.
     - Я згоден.
     - У тебе два дні. - ще раз повторив Борін, витягнувши бліді губи у вдоволену посмішку. Ніка сполохано зірвалася з місця та помчалася по широких кам'яних сходах на третій поверх. Всередині вирували нестримні емоції. Невже Орен справді погодився на ту пропозицію? Він не міг покинути її тут саму у лігві ворога. Її серце міцно стиснулося, а кров шугонула в голову. Потрібна кімната була зовсім поруч. Ніка поспіхом відчинила двері та зазирнула всередину. Два маленькі смолоскипи висіли на пошерхлих стінах. Багацько пожовклих сувоїв та старих книжок у вишуканих палітурках знаходилися на полицях високих дерев'яних стійок. Крім того в приміщенні була ще ціла купа золотих речей, наче у великій скарбниці. Ніка зняла одного смолоскипа та пройшла мимо столу з золотими вазами та прикрасами, що засліплювали зір. Стіни були прикрашені неймовірними картинами, що були написані срібними та золотими фарбами. Ніка не знала як знайти у цьому великому книгосховищі та скарбниці водночас карту підземелля, яка могла бути де завгодно. Її погляд знову впав на стійку з книгами. Наче, збожеволівши, вона помістила смолоскип у вазу та почала розкидати книги, навіть не зважаючи на гуркіт, що зчинявся, коли ті гепалися на підлогу.
     І ось, на превелике щастя, їй у руки потрапила карта, червоним та чорним чорнилами на цупкому папері був намальований лабіринт. Ніка хутчіш згорнула її навпіл та засунула до кишені джинсів під накидкою. Раптовий тупіт у коридорі змусив її насторожитися. Охоплена страхом, вона сховалася під столом. Борін та його троє найманців вбігли до кімнати.
     - Сюди хтось проник! Покличте вартових! Знайдіть грабіжника! Негайно! Робіть вже щось, невдахи! - високим голосом завищав він, зминаючи пальцями край халату. Трійка вибігла з кімнати та розбрелася по замку.
     Ніка повинна була вибратися звідси до появи вартових. Поки Борін збирав книги, вона вилізла з-під столу та вхопила смолоскип.
     - Негідниця! Це ти наробила тут такий страшенний безлад?- помітивши Ніку, він шалено кинувся їй на зустріч.
     - Не наближайся!
     Вона почала розмахувати смолоскипом та випадково зачепила одну книгу, що відразу спалахнула полум'ям. Роз\'ярілий Борін спробував вхопити її за руку, проте їй вдалося вдарити його по голові та уникнути нападу. За мить вся стійка вже яскраво палала, пожежа поширювалася по кімнаті з надзвичайною швидкістю. Ніка навпомацки намагалася знайти вихід, проте густий дим в'їдався їй в очі та подразнював легені. Задихаючись, вона скорчилася на підлозі. Раптом хтось торкнувся її плеча. Ніка була готова вдруге вдарити нападника, проте почула знайомий голос.
     - Підводься! Час вшиватися звідси!
     Якимось чином їм вдалося вибратися непоміченими. Свіже повітря принесло їй значне полегшення. Орен швидко висадив її на коня та помчався геть від замку.
     - Чому ти повернувся по мене? - нарешті спитала Ніка, коли вони спинилися в незаселеній частині міста.
     - Ми ж домовилися. Я не розумію твого сумніву.
     - Я чув як ти погодився на пропозицію Боріна. Я зовсім не засуджує тебе. Ти все зробив правильно. Просто я не думала, що ти повернешся по мене.
     - Он в чому справа. Я більше не збираюся виконувати вказівок Квартету. - рішучо промовив Орен Трейк.
     - Але ж...
     - Повір. Ми прокралися в будинок з певною ціллю. Ти зуміла дістати карту? - з надією, поцікавився він.
     Ніка витягла з джинсів складений шматок паперу.
     - Так.
     - Я знав, що впораєшся. В тобі є щось особливе. Твоє прагнення врятувати хлопця є надто сильним. Ми зуміємо перемогти.
     Її обличчя сповнилося раптовим хвилюванням.
     - Я чула, що залишилося два дні.
     - У нашому часі так. Проте вони будуть загрожувати вам у майбутньому. Не дайте тому спалаху відбутися, він згубить Пеліон, а заразом і наше визволення. Квартет знає, що прийшов кінець їхній владі.
     - У Пеліоні теж є Рада Квартету.
     - Так, знаю. Спочатку мене повністю збентежило це відкриття, але згодом переконався, що ваш Квартет не має такого нищівного впливу. Вони виконують дещо інші функції. Проте не втрачайте пильності, можливо колись вони захочуть відновити владу, не дозвольте цьому статися.
     - Гаразд. - погодилася вона, не знаючи чим зможе зарадити, якщо раптом їхній Квартет захоче встановити суворі закони та почне винищувати мешканців. Зрештою, вона надіялася, що цього ніколи не станеться.
     Світанкова зоря вже сяяла на безхмарному небі. Відчуваючи набряк у спині, Ніка повільно звелася на ноги. Вона ще не призвичаїлася спати на твердій землі. Коричнева накидка лежала поруч. Це місце було вельми гарним, найкращим, де їм доводилося зупинятися на ночівлю. Тут приємна зелень милувала зір, поблизу розкинувся молодий ліс та й було видно частину Фердону, оповитого сірістю та безнадією.
     Орен все ще замислено лежав на траві, заклавши руки під голову, м'язи на його обличчі час від часу тіпалися, наче він боровся зі своїми страшними спогадами. Ніка не хотіла відволікати його від цих важких роздумів, тому тихенько накинула накидку на плечі та підійшла до коня, який якраз пережовував траву.
     - Візьми. Це все, що залишилося. - Орен дістав з сумки маленький шматочок сиру та скибку білої хлібини. Ніка хотіла відмовитися та розділити сніданок навпіл, проте голосне бурчання в животі та його пронизливий погляд змусили її полишити цей намір. Швидко проковтуючи їжу, вона дивилася як Орен почав гострити ржавого ножа об камінь.
     - Борін був схожий на пихатого ідіота. Як такі люди можуть правити містом? Здається, вони взагалі в цьому нічого не тямлять.
     - Здебільшого влада Квартету передається по спадковості, або ж, якщо представник не має прямого спадкоємця, то змушений обрати собі гідного наступника серед народу.
     - Але ж спадкоємець може відмовитися від посади. - Ніка згадала, що батько Зенона Рейнола теж належав до Квартету. Проте Зенон знехтував цією можливістю.
     - Такого ще ніколи не траплялося. - він стиснув плечима та дістав два порожні шкіряні мішечки для рідини.
     - Запаси води теж вичерпалися, потрібно їх поповнити, щоб напоїти коня та залишити в дорогу. Скоро повернуся, тут у лісі є невеличке джерельце. - з цими словами він звівся на ноги та зник поміж дерев.
     Ніка вмостилася на траві та поклала голову на коліна. Цікаво чи помітив Зенон їхнє зникнення? Що станеться з її друзями, якщо вони не зможуть повернутися. Ніхто не зуміє відвернути спалах окрім неї та Макса. Всі ці думки шаленим темпом крутилися у голові та змушували її тремтіти. Всередині зароджувалося нестримне хвилювання , що повністю поглинало її свідомість.
     - Ми вирушаємо. - голос Орена пронизав її слух. Здавалося, він весь цей час стояв в неї за спиною. Трохи кульгаючи, він пошкандибав до коня та прив'язав до сідла сумку з припасами води. Його обличчя спітніло та розпашілося, наче після швидкого бігу.
     - Ми поспішаємо?
     Його дивна поведінка викликала у Ніки підозру. Вона зиркнула на його міцно стиснуту у кулак руку, на якій пульсувала вена. Орен не відповів на її питання, він мовчки заціпенів на місці, наче боявся, що зайвий рух зможе його видати.
     - Гаразд. - пробурмотіла Ніка, скоріше сама до себе та випросталася.
     - Ти повинна довіряти мені.
     - Звісно...
     - Проте я бачу сумнів в твоїх очах.
     - Ти помилився. - збрехала вона, поглянувши собі на ноги. Насправді підозра до нього зростала щомиті. Орен міг вести подвійну гру, у якій вона могла виявитися лишнім гравцем, котрого потрібно було позбутися за першої ліпшої нагоди. Можливо, він хотів використати її, щоб отримати статуетки. Ніка була змушена визнати, що її становище погіршується з кожним днем. Вона тримала всі свої вагання при собі, якщо Орен і зробить хибний крок, вона вже буде готовою до цього. Принаймні він не зможе застати її зненацька.
     Шлях виявився набагато важчим, чим можна було собі уявити. Довкола був лише сірий колір та жорстке каміння. Інколи їм доводилося злазити з коня, щоб оминути глибокі ущелини та стрімкі скелі. Сонце страшенно припікало та помітно сповільнювало їх.
     - Сховайся у тінь. - звелів Орен, коли вони вкотре спинилися для короткого відпочинку. Ніка роззирнулася, намагаючись знайти хоч якесь укриття від безжальних променів. Нарешті, вона примостилася під високим каменем, на якусь, мить їй навіть здалося, що звідти доноситься прохолода.
     - Так ми ніколи туди не дійдемо. Потрібно пришвидшити темп. - невдоволено проскиглила вона, витираючи піт з обличчя.
     - Гадаєш буде краще, якщо ми дістанемося туди у напівмертвому стані? - Орен дістав з сумки два мішечки з водою. Один кинув знесиленій Ніці, а з іншої напоїв коня.
     - Води не вистачить на зворотній шлях.
     - Тоді не марнуй її. - надто різко сказав він та відразу перепросив. - Пробач, мене змучила спека. Якщо буде можливість, поповнимо запаси води у підземеллі. Вартові та ув'язнені теж потребують цієї живильної рідини, отже вони з чогось її черпають.
     Ніка кивнула, проте зробила лише маленький ковточок, аби змочити горло. Кожна хвилина зменшувала відстань між нею та Джеліосом. Вона ще не знала, що скаже йому при зустрічі. Гадала, що вірні слова самі з'являться у потрібну мить. Шкіра на руках помітно почервоніла та почала пекти. Сонячні опіки ставали дедалі нестерпнішими, Ніка вже шкодувала, що залишила накидку на узліссі. Вона прагнула зануритися з головою у прохолодне озеро, проте навкруги було лише одне каміння, що плавилося під пекучим сонцем. Голосне зітхання вирвалося з її горла, що знову пересохло.
     - Не дарма ці землі називають мертвими. Вони висмоктують життя зі всього живого, що опиняється тут. - втомлено відмітив Орен.
     - Ти вмієш втішити.
     - Ми засмажимося у цій кам'яній пустелі ще до заходу сонця.
     - Не будь песимістом. Скоро все скінчиться. - її голос прозвучав не надто переконливо.
     - Кінь вже надто зморився, навряд чи у нього на довго вистачить сил.
     - У нас ще є ноги. Зможемо скористатися ними. - Ніка заплющила очі та притулила спину до каменю. Холодний потік повітря добряче її освіжив. - Звідки тут узявся протяг? Так приємно... - пробурмотіла вона, не розмикаючи набряклі повіки.
     - Зараз не час поринати у свої галюцинації. Поїхали. - Орен збирався вистрибнути на спину коня, проте той знесилено упав на бік. - Та щоб воно..! Ми залишилися без транспорту. Кінь на межі свідомості, потрібно перетягти його у тінь. Нехай відпочине, бідолашний.
     - З під каменю справді дме вітер!
     - Що?
     - Ми під тунелем! Потрібно якось потрапити туди.
     Вона всім тіло налягла на камінь, намагаючись здвинути його з місця. Раптом суха земля почала вислизати з-під її ніг. Ніка лише почула, як втратила рівновагу та провалилася у велику дірку, що утворилася біля каменю. Падіння не було довгим, вона приземлилася без жодних ушкоджень. Схвильований голос Орена лунав десь зверху:
     - Ніко? Все гаразд? І чого ти туди полізла?
     - Так, спускайся. Гадаю ми знайшли лабіринт. Потрібне якесь світло. - вона намагалася щось розгледіти, проте було замало того сонячного світла, що ринуло через дірку. - Стривай!
     - Що?
     - Не забудь перетягти коня у тінь. Він повинен набратися сил.
     Орен спустився під землю стискаючи у руці палаючий смолоскип.
     - Де ти його дістав? - здивувалася Ніка, роззираючись довкола.
     - Змайстрував. Гадав, що знадобиться. Олії надовго невистачить. Потрібно йти швидко. Дістань карту!
     Ніка поспіхом витягла карту з кишені та почала її уважно досліджувати. Вона ніяк не могла розібратися у тих заплутаних лініях.
     - Ми у віддаленій частині лабіринту. Потрібно дістатися його центру. Там тримають полонених. Зараз нам слід звернути ліворуч та йти прямо аж до численного розгалуження тунелю. - її палець блукав поміж тими лініями, а потім спинився на великому квадраті, який позначав підземну в'язницю.
     Підземний хід був достатньо просторим та прохолодним. Вони довго йшли тим лабіринтом без жодного відпочинку.
     - Ще трохи. - голосно видихнула Ніка, не змігши втримати хвилювання. Раптом Орен спинився, прислуховуючись до якихось приглушених звуків. Його обличчя надто напружилося у пожухлім світлі смолоскипа.
     - Ніко, ти повинна повірити мені. Щоб не трапилося зараз, не зрушуй з місця. Послухай, я виконаю свою обіцянку. Ти повернешся до Пеліону. Тільки не роби поспішних висновків. - він стиснув її руку та зазирнув у широко відкриті очі.
     - Що ти накоїв? Я нічого не збагну. - сполохано вигукнула вона, помітивши, як дві постаті з'явилися біля стіни.
     - Вони йдуть сюди по тебе. - Орен відпустив її руку та міцно вхопив за плече.
     - Що? - крижаний жах простромив її пульсуюче серце. Ніка не могла повірити, що Орен так підло вчинив з нею.
     - Ти спізнився. - пролунав низький хрипуватий голос.
     - Виникли певні проблеми у дорозі. - швиденько виправдався він, вичавивши з себе фальшиву посмішку.
     - Ти певен, що ця дівчина приведе нас до статуеток?
     - Абсолютно. Кардек, вона безсумнівно знає місце їхнього знаходження.
     - Віддай її мені.
     - Спочатку виконайте свою частину угоди. - настоював Орен, все ще міцно тримаючи Ніку, яку охопив цілковитий розпач. Ось і настав той момент, якого вона так боялася.
     - Ти не втому становищі, щоб наказувати.
     - Ви теж.
     - Гаразд. - злісний голос розчинився у повітрі, коли біля них з'явилася ще одна невисока струнка постать.
     - Ларія... - здавалося, Орен вклав у це слово всі свої щирі почуття. Його вуста помітно тремтіли, наче він сказав щось заборонене. Ніка придивилася до надто худорлявої жінки тридцятирічного віку. Її довге руде волосся спадало на бліде обличчя та втомлені зелені очі. Вона простягла тонкі руки вперед та почала хапати пальцями повітря.
     - Тримай! - висока постать сильно штовхнула Ларію, проте Орен встиг підхопити знесилену дружину.
     - Тепер твоя черга дотриматися угоди.
     Ніка заверещала та відскочила вбік, коли до неї торкнулися чиїсь холодні пальці. Орен злісно вдарив тьмяну постать смолоскипом та діставши щось з сумки, голосно вигукнув:
     - Ви програли. Часи безмежної влади Квартету минули. Кадем Пел врятує нас від цієї темряви.
     - Ми не мали наміру випустити вас на поверхню. Тобі не вибратися звідси ніколи. Тепер твоя дружина вмиратиме в тебе на очах і ти нічого не зможеш вдіяти. Схопити дівчину! - звелів розлючений голос з темряви.
     І Ніка знову відчула на собі чиїсь мерзенний дотик. Вона щодуху метнулася до стіни.
     - Ні, стій на місці! - злякано крикнув Орен, коли навколо все почало здригатися. Ніка побачила, як обвалився величезний шматок стелі та утворив непрохідну перепону між ними та темними постатями. Каміння не переставало сипатися. Орен з дружиною вже відійшов на безпечне місце, проте Ніка не могла в паніці зорієнтуватися у правильному напрямку. Вона прудко просувалася вперед, а за її спиною тим часом валилося громіздке каміння. Раптом попереду утворилося велике провалля.
     - Ти мусиш стрибнути! Зараз там все обвалиться. - Орен простягнув руки на іншому кінці того провалля.
     - Ні, відстань надто велика! - вона не могла поворушити ногами, усе її тіло заціпеніло від жаху.
     - Стрибай! - стурбовано вигукнула Ларія. Щось у її голосі придало Ніці сміливості. Вона затаїла подих та стрибнула прямісінько у сильні руки Орена Трейка, якраз в той момент, коли позаду рухнула величезна брила.
     - Ні! - Ніка помітила, як карта вислизнула з її кишені та впала на край прірви. Вона спробувала дістатися до неї тремтячими пальцями, проте Орен відтягнув її від небезпечної зони.
     - Не треба. Вже нічого не вдіяти.
     За мить карта вже була завалена купою каміння та землею.
     - Без неї ми не зможемо знайти назад дороги.
     Ніка не знала, як знайти вихід з цього скрутного становища. Її дихання стало занадто важким. Орен обережно обійняв дружину,яка похилила голову йому на груди.
     - Я вже втратив надію знову колись побачити тебе. Пробач.
     - Що з нашим сином?
     - Він у безпеці. Скоро ти зустрінешся з ним.
     - Це все відбувається насправді?
     - Так, люба. Ми знову разом. Тепер все буде по-іншому. Кадем Пел принесе нам визволення. Зміниться геть усе. Нам потрібно врятувати хлопця. Його звуть Джеліос. Ти чула щось про нього?
     - Вони говорили про чужинця з далекого краю. Його прагнули зробити вартовим, проте він опирався їхньому впливові.
     - Де він? - Ніка розпачливо наблизилася до тендітної Ларії, що була одягнена у якесь лахміття. - Скажіть, будь ласка.
     - У найглибшій в'язниці.
     - Ми повинні йти. - Орен хотів допомогти дружині піднятися на ноги, проте вона відштовхнула його рукою.
     - Ні, я більше не хочу повертатися туди.
     - Ларіє, я не залишу тебе.
     - Орене, далі я піду сама. Ти не мусиш... - втрутилася Ніка.
     - Ні, шляху назад немає. Лише вперед, там ми знайдемо вихід та хлопця. Пробач, що використав тебе. Ти ніколи не погодилася б стати приманкою, тому я не міг розповісти тобі про свій план. Це було несправедливо, проте це був єдиний шанс повернути дружину.
     - Не переймайся я все розумію. - Ніка зробила крок уперед, проте у темряві було надто важко утримувати рівновагу.
     - Стривай. Я відібрав дещо у найманця. - Орен стиснув руку у кулак, крізь його пальці стало проникати яскраве світло. Ніка впізнала незвичний скляний ліхтарик у формі кульки. - Ларіє, ходімо. Я захищатиму тебе.
     Він віддав Ніці палаючу кульку та обережно взяв дружину на руки. Вона відчула як приємне тепло почало поширюватися по її долоні.
     Довгий тунель вивів їх до повороту, за яким стояло двоє охоронців.
     - Вони пильнують сходи, що ведуть до нижчого рівня. Гадаю, Джеліос там. - висловила Ніка, міцно стиснувши кульку, світло у якій відразу згасло.
     - Гаразд, я розберуся з ними. - поставивши Ларію на ноги, Орен з легкістю звалив двох охоронців на землю. Його практичне вміння атакувати зненацька було просто неперевершеним. - Шлях вільний.
     Ніка знову ввімкнула світло, коли вони спускалися вглиб землі. Ставало дедалі гарячіше, прохолода поступово розчинялася у нагрітому повітрі. З її обличчя почав стікати липкий піт, а очі страшенно набрякли. Нарешті вони спинилися біля громіздких дверей.
     - Потрібно відчинити їх.
     - Це не проблема. - Орен дістав з сумки якийсь згорток та поклав його під двері. - Тепер усі відійдіть. Мерщій! - крикнув він. Щось голосно бабахнуло, що аж стіни здригнулися. Це вибухнув той згорток.
     - То це ти влаштував обвал? - розсердилася Ніка, дивлячись як відчинилися двері. - І звідки у тебе вибухівка?
     - Довго пояснювати. Заходь!
     Вона зробила крок уперед та розігнала рукою димову завісу, що постала перед очима. Він нерухомо сидів на кам'яній підлозі, обпершись на стіну та дивлячись поперед себе.
     - Джел! - її ноги самі понеслися до нього. - Ми знайшли тебе. Я знала, що ти живий.
     Він не зреагував на її слова, наче взагалі їх не почув.
     - Води! - раптово закричала Ніка, відчуваючи легке запаморочення. - Дайте йому води!
     Орен миттєво дістав з сумки ємкість з водою. Проте її вистачило всього на два ковточки.
     Нарешті Джеліос підняв голову та кілька секунд зосереджено оглядав її забруднене обличчя.
     - Ти не пам'ятаєш мене? - відчайдушно прошепотіла Ніка, взявши його за руку.
     - Ніщо не змусить мене забути тебе. Ти повинна бути у Пеліоні. Чому ти не виконала моє прохання?
     - Пробач. Я... не змогла.
     - Мене втішала лише єдина думка, що ти змогла вибратися з цього жахіття. Тепер я не зможу тобі допомогти. - його знесилений погляд упав на Орена та Ларію, що мовчки стояли поруч.
     - Вони на нашому боці. - швиденько пояснила Ніка, допомагаючи йому випростатися. - Треба йти.
     - Так. - Джеліос звівся на ноги та зробивши декілька кроків, раптово завмер. - Ви знаєте де вихід?
     Орен Трейк похитав головою.
     - Ще ні. Ми втратили карту.
     - Тоді не гаймо часу. - з надією промовив Джел, пошкандибавши за двері. Ніка жваво подалася за ним. Здавалося, з кожним пройденим коридором їхні надії танули у відчаї. Після кількох годин даремних блукань, вони безпорадно спинилися.
     - Потрібно визнати, що ми заблукали. - її слова прокотилися відлунням та змусили всіх здригнутися.
     - Ще є час. Принаймні ми маємо всенький день.
     - Ви хочете сказати, що лихо вже наближається? Так швидко? - занепокоївся Джеліос.
     Ніка спробувала все пояснити:
     - Розумієш...Пеліон аж ніяк не загроза цьому місту, зовсім навпаки. Нам лише слід вчасно повернутися назад та відвернути спалах, який спроможний завадити падінню Квартету.
     - Отже, ми помилялися. - з легкістю на серці підсумував він.
     - Саме так. Ми просто були засліпленні безглуздими припущеннями, які свідчили не на користь засновника Пеліону. Насправді ж Кадем Пел - справжній герой. Він визволить ці землі з-під темної влади Квартету.
     - Вихід у воді... - тоненьким голосом промовила Ларія, сплівши рук навколо шиї свого чоловіка.
     - Що ти маєш на увазі, люба?
     - Вихід у воді. - знову вирвалося з її поблідлих вуст.
     Ніхто не зміг зрозуміти її слів.
     - Шукатимемо воду. - хрипло висказав Орен та роззирнувся.
     Ніці виявилася ця ідея абсурдною.
     - У цьому лабіринті? Навряд чи тут протікає якась підземна річка, що виведе нас на поверхню.
     - Маєш кращий план? Якщо нічого не робити, то всі наші прагнення вибратися звідси, залишаться лише прагненнями. Не варто гаяти час на безглузді суперечки.
     - Я лише намагаюся скоординувати наші дії. - виправдалася Ніка, похмуро звівши брови.
     - Стривайте. - зненацька втрутився Джеліос, обмацуючи стіну руками. - Тут надто велика вогкість.
     - Нічого дивного, адже тут доволі висока температура...
     - Прислухайтесь! - сказав Орен та всі відразу вмовкли. Приглушений шум оповив їхній зосереджений слух.
     - Не може бути... Це ж водоспад!
     - Хутчіш! - поквапив усіх Джеліос, сміливо рушивши вперед. Невдовзі вони наблизилися до джерела шуму. Це справді виявився високий водоспад, вода якого впадала у невеличке озеро.
     - Хтось сумнівався, що ми знайдемо тут водойму. - посміхнувся Орен, поставивши звеселілу дружину на ноги. - Незвична краса для такого місця. Правда, люба?
     Джеліос мерщій кинувся до озера та впавши на коліна почав жадібно ковтати прісну воду. Ніка теж відчувала спрагу, що нестерпно обпікала їй горло. Вона зачерпнула у долоні трохи прохолодної води, що відразу почала скрапувати крізь пальці та ковтнула з неабиякою насолодою. Здавалося, ця підземна живильна рідина наділила її безмежною енергією, що поширювалася по венах та збадьорювала все тіло. Джеліос теж почувався набагато краще, виснаженість та втома щезли з його забрудненого обличчя.
     - Що далі? - Ніка вдивилася у бездонне озеро, що навіювало на неї якийсь дивний смуток. - Я не бачу тут жодного шляху на поверхню.
     - Так, але він існує. - аж занадто тріумфально викрикнув Орен, змахнувши рукою. - Потрібно пірнути.
     - ЩО? - Ніка гадала, що неправильно зрозуміла його слова. Проте за мить переконалася у протилежному, коли він надто близько підійшов до краю та пильно поглянув крізь воду, наче намагаючись угледіти дно, якого там і не було. - Це ж цілковите безумство. Нам забракне повітря. - її голос був пронизаний неприхованим страхом.
     - Водний потік винесе нас на поверхню. Я хочу повернутися додому. - хрипло проказала Ларія, зануривши кістляву руку по лікоть у воду.
     - Так, дорогенька. Ми скоро будемо вдома, я приведу наш будиночок до ладу. Ти ж пам'ятаєш його? Посадимо багато різнобарвних квітів біля паркану та зробимо грядки для овочів. Будемо вирощувати бурячки та огірки для салату. Рен заведе друзів та бавитиметься на подвір'ї до пізнього вечора. Наше життя стане прекрасним. - солодко проказав Орен, відтягуючи її від води.
     - Вона має рацію. - висловився Джеліос, примруживши блакитні очі. - Ми знаходимося не так уже й глибоко, а швидкість води є чималою. Маємо цілком реальні шанси опинитися на поверхні до того як у легенях скінчиться повітря. Мусимо зважитися на такий крок.
     - Мені стало набагато спокійніше. - процідила Ніка, крізь міцно стиснуті зуби. Вона не могла зрушити з місця, тому що її тіло повністю скував страх. Це був надто великий ризик, хоча даремні блукання під землею її також не влаштовували.
     - Потрібно щось вирішити нарешті. Пропоную проголосувати. - проказав Орен та відразу здійняв руку догори. Ларія спочатку здригнулася, наче її пронизав електричний струм, а потім також підняла руку над головою. Джеліос кивнув, дивлячись на заціпеніле обличчя Ніки.
     - От і добре. Більшість підтримує цей задум. Намагайтеся затамувати подих якнайдовше. Ми підемо перші. - він поцілував дружину та міцно вхопив її руку.
     - Удачі. - тихо промовила Ніка, гадаючи, що вони не почули її слів у гучному плескоті води. Проте Орен повернув до неї своє відчайдушне обличчя, на якому з'явилася ледь помітна посмішка. За мить вони обоє щезли під водою.
     - Не бійся. - Джеліос легенько підштовхнув Ніку до краю та стиснув її тремтячу руку. - Я буду поруч. Завжди.
     Це нагадало їй ту мить, коли вони обоє стрибнули з мосту, рятуючись від злісних винищувачів на чолі з Авреєю Соллорі. Тоді їй пощастило не втрапити у бурхливу річку, проте зараз цього не можна було уникнути. Вона поглянула на своє відображення в озері, а потім на Джеліоса, що замислено спостерігав за нею, та вимкнувши палаючу кульку, запхала її до кишені джинсів. Темрява оповила все довкола та просочувалася у найглибші закутки свідомості.
     - Я дуже скучила за тобою. - її пальці міцно втиснулися в його теплу пульсуючу руку.
     - Спасибі, що повернулася по мене. - тихо промовив він, роблячи крок над водою. - Тепер затамуй подих. Ніка швиденько вдихнула на повні груди та заплющила очі перед тим як занурилася у холодне підземне озеро. Її вертіло в різні боки, бурхливий потік був надто швидким. Холод пронизував аж до самих кісток, а м'язи корчилися від судом. Рука Джела вислизнула з її ослабленої руки. Ніка помітила, як крізь товщу води проникали сонячні промені. Повітря вже майже скінчилося, тому легені почали набрякати. Вона зібрала останні сили та почала пливти до світла.
     Розділ шістнадцятий
     Зворотній шлях
     Щось страшенно гуділо у вухах та перетворювалося у знайомий голос. Легені перестали пручатися, коли Ніка глибоко вдихнула тепле повітря.
     - Нам вдалося! - торжествував Джеліос. Вона розімкнула подразнені очі та вдивилася у його розпливчасте обличчя, що витягнулося у посмішці. Вони знаходилися на кам'янистому березі чималого озера з гладенькою кришталевою поверхнею. Це все ще були мертві землі, адже довкола не було жодної живої рослини чи тварини, лише суцільне сіре каміння. А ще далі, куди ледь сягав зір, височіли темні скелі, очевидно, саме там був вхід до підземного лабіринту, яким їм таки не довелося скористатися. Орен тримав знесилену Ларію на руках, його очі сяяли від щастя, він не міг відвести завороженого погляду від її блідого лиця та рудих кучерів.
     Ніка підвелася на ноги та викрутила пальцями мокре волосся, до її одягу прилипло багато пилу та бруду.
     - Це було справді безумство. - вона не могла повірити, що наважилася на такий небезпечний вчинок. Зенон точно такого не схвалив би. Їй було цікаво, як він зреагує на всі їхні пригоди. Проте ще було рано думати про повернення. Лишалося вибратися з цієї кам'яної пустелі та проникнути до Білої Вежі.
     - У тобі багато відваги, хлопче. - звернувся Орен до замисленого Джела.
     - Е.е...Я лише намагаюся захистити дорогих мені людей.
     - Ні, в цьому щось більше. Воно знаходиться в тобі - це світло надії. Ти ладен пожертвувати всім заради безпеки ближніх та міста. Проте це зовсім не той випадок, коли самопожертва зможе вплинути на хід дій. Ти потрібен їй. Я ще ніколи не бачив такої відданості. Ваша дружба є незбагненною. Ви поєднані найміцнішими ланцюгами, які ніхто не спроможний розірвати. Мабуть, твої батьки є хорошими людьми.
     - Вони покинули мене та брата. Нас виховав дядько Реб. - Джеліос відразу спохмурнів, згадавши про зникнення свого родича.
     - Співчуваю... - зніяковів Орен та відразу вмовк, гадаючи, що втрутився у надто особисті справи. Хоча на його зіщуленому обличчі промелькнув ледь помітний сумнів. Запала напружена мовчанка. Ще якийсь час Ніка не відводила сумного погляду від озера, яке чарівно переливалося під блискучими променями сонця, що поволі рухалося до горизонту.
     - Ми повинні йти. - її голос порушив тишу та розтанув десь у повітрі.
     - Ні, дочекаємося вечора.
     - Навіщо? Не треба гаяти час.
     - Спека повністю виснажить нас, ми станемо легкою здобиччю для вартових. Доцільніше буде залишитися тут до першої зірки.
     - А як же ті химерні історії, які розповідають про це місце? Гадаю, вночі тут набагато небезпечніше чим удень.
     - Так, звісно. У нас є вибір. Можемо вирушити прямісінько зараз та зіткнутися з розлюченими вартовими чи безжалісними найманцями, які теж за прикрим збігом обставин полюють на нас. Або ж оповиті темрявою, будемо непомітно рухатися на Захід. Заодно перевіримо правдивість тих страшних чуток, які розносяться по усіх усюдах та не дають дітлахам заснути у своїх тепленьких ліжечках.
     - Ти насміхаєшся наді мною? - гнівно проскрипіла Ніка та заплющила очі, щоб не бачити перед собою їхніх розпачливих облич. Звичайно, тепер не могло бути й мови, щоб сперечатися, адже все залежало від їхніх злагоджених дій. Проте вона не могла придушити те безмежне роздратування, що спалахнуло всередині та затьмарювало свідомість.
     - Аж ніяк. - він заперечно похитав головою, приховуючи під незворушною маскою зарозумілу посмішку.
     - Гаразд. - нарешті погодилася вона, проте високі нотки у її голосі все ще виражали несхвалення. - Ми зачекаємо. Звичайно, ти не можеш гарантувати нам цілковиту безпеку. Ми будемо покладатися на прихильність долі.
     - Інколи удача грає вирішальну роль. Точнісінько як тоді, коли почалася злива і перевізники спохватилися рятувати мішки з тютюном. Саме погодні умови протягнули мені руку допомоги.
     - Не сподівався почути таке хоч і від колишнього, проте найманця. Гадав, вами керує лише конкретна мета та прагнення до наживи. - підхопив розмову Джеліос, вмостившись на сірому камені.
     Орен не був схожим на інших найманців. Здавалося, за ці кілька днів, Ніка дізналася про нього майже все. В ньому безумовно проявлялися благородність та великодушність, хоча інколи його вчинки були надто необдуманими та сповнені ризику.
     Ларія безпечно дрімала у міцних руках чоловіка, час від часу м'язи на її обличчі сіпалися. Джеліос водив пальцем по землистому піску, малюючи видовжені хвилясті лінії. Ніка не знала чим зайняти себе ці кілька годин нестерпного чекання. Вона надто часто поглядала на сонце, що рухалося все повільніше чи, може, то лінія горизонту все віддалялася. Сумніви накопичувалися всередині та змушували її хвилюватися.
     Це був найпрекрасніший захід сонця у її житті. Небо затягнулося червоним полум'ям, яке віддзеркалювалося у воді та заповнювало широкий простір. Пустир перетворився на фантастичні землі, поверхня яких, наче розсікалася від високої температури. Ця неймовірна картина ще деякий час милувала її зір. Ніка не могла повірити наскільки чарівним та небезпечним водночас могло бути це місце.
     Нарешті напівтемрява повисла у повітрі. Здавалося, вона виникала в тому глибокому озері та миттєво заповнювала собою простір. Останні червонуваті промені сонця розтанули над нечітким горизонтом, а в небі замайоріли перші зірочки. Орен Трейк прудко підвівся з землі та обережно розбудив Ларію, яка неохоче пробудилася від міцного сну. Напевно, це вона вперше за кілька останніх років змогла спати без страху, адже поруч був її вірний чоловік, який у разі небезпеки був готовий кинутися на зустріч ворогові.
     - Потрібно триматися разом. - рішуче промовив Джеліос.
     - Я ввімкну ліхтар. - Ніка вже засунула пальці до кишені джинсів, щоб дістати кульку, проте Орен спинив її.
     - В жодному разі. Це приверне увагу, тих хто полює за нами. Будемо рухатися у темряві, зірки освітять нам шлях.
     Ніка зітхнула та почовгала вперед. Спека вже повністю зійшла, повітря стало прохолодним та освіжаючим. Вони крокували одним за одним та намагалися не порушувати цей ланцюг. Навколо панувала моторошна тиша. Інколи під ногами рипіли маленькі камінці та пісок.. Клацаючи зубами, Ніка схрестила руки на грудях, аби захиститися від проймаючого холоду, який змушував її кінцівки здригатися. Джеліос не зронив ні слова. Проте він йшов поруч і їй цього була достатньо. Інколи відстань між ними скорочувалася настільки, що Ніка могла відчувати тепло, що йшло від його тіла.
     Холод ставав дедалі нестерпнішим та міцно стискав кожного у своїх колючих обіймах, проте вони не могли дозволити собі спинитися хоча б на мить. Ніка звела погляд у небо, таке прекрасне та таємниче водночас, що було розмальоване мерехтливими зірочками та оповите туманною пеленою. Раптом краєм ока вона узріла якийсь невиразний рух у темряві. Страх був набагато більший аніж холод, що пронизував її наскрізь. Її пульс прискорився та гучно тарабанив по скронях. Вона могла відчувати кожен удар свого серця. Ноги самі відмовилися йти, вона більше не могла контролювати своє тіло.
     - Щось не так? - Джеліос видихнув прямісінько їй в перекошене від страху обличчя. В його тихий голос просочилося відверте хвилювання. Ніка не зуміла видавити з себе бодай маленьке слово, лише сполохано вдивлялася у темряву.
     - Ми не повинні спинятися! - суворим тоном нагадав Орен. - Що там трапилося?
     - Я щось побачила у темряві. - невпевнено проказала Ніка.
     - Що саме?
     - Якийсь рух. Він був, наче частина пітьми. Щось спостерігає за нами. - у підтвердження своїх слів, вона відчула як по спині пробіглися мурашки.
     - Не верзи дурниць. Ми тут самі.
     - Кенор говорив про примар. - вона прислухалася до тягучого звуку вітру, який тепер скидався на сотні нечітких голосів. Ще кілька секунд вона намагалася переконати себе, що то її втомлений мозок подає хибні сигнали, наче стерлася тонка межа між реальним та фантастичним світами.
     - На той момент він уже спожив кілька кухлів міцного питва. Не варто довіряти його словам. - заспокоїв її Орен. - Тепер потрібно йти далі. Не гаймо дорогоцінного часу.
     Ніка зробила кілька кроків, випускаючи з рота пару. Білий туман наповнював повітря та затуляв собою зірки. Раптом чиїсь пальці схватили її за ногу, не втримавши рівновагу, вона впала на землю. Проймаючий крик вирвався з її горла.
     - Треба було повірити дівчині! - звернувся знайомий бридкий голос до Орена. Це був новий ватажок найманців - Кардек. - Схопіть їх.
     Тьмяні постаті рухалися дуже швидко. Одна з них накинулася на Джела, інша - на Орена. Ларія заверещала та вчепилася у одного з нападників, що загрожував її чоловікові. Ніка відчула, як холодні пальці дісталися її горла.
     - Ти принесеш мені статуетки. - цей злісний голос пройняв її слух та проник у кожну частинку свідомості. Звуки боротьби наповнювали повітря.
     - Ні! - щосили крикнула вона, намагаючись відірвати жорсткі пальці від свого горла. Проте вони міцно зімкнулися на її шиї. Раптом сталося щось неочікуване, здавалося, темрява згущалася навколо них. Один з найманців почав голосно кричати, його крик все віддалявся, поки взагалі не зник. Через декілька секунд якась невидима сила відкинула Кардека від Ніки. Він швидко підвівся на ноги та почав розмахувати руками навсібіч.
     - Ми ще зустрінемося! - просичав він та розчинився десь у темряві.
     Ще якийсь час вона пролежала на землі, потім Джеліос допоміг їй піднятися.
     - Найманці втекли. Що це було? - сполохано вигукнув він, саме в той момент, коли до них в паніці наблизилися Орен та Ларія.
     - Тихіше. Вони оточили нас. Кенор мав рацію. Тримайтеся разом. - насторожено повідомив Орен.
     Ніка знову помітила пливкий рух у темряві, від якого вітер значно посилився, що аж пил потрапляв до очей. Усі четверо міцно взялися за руки та притулилися один до одного. Ніхто не знав, що могло трапитися наступною миті. Жах та розпач повністю скували їхні думки. Здавалося, пітьма повільно стискалася навколо них та затягувала у свої смертельні тенета. Зненацька її круглий камінець на ланцюжку почав нагріватися та переливатися блакитним сяйвом, що все збільшувалося, освічувало їхні перелякані обличчя та розсікало собою густу темряву. Вітер майже вщух. Тиша знову заполонила довколишній простір. Ще якийсь час ніхто не наважувався поворухнутися.
     - Не знаю, що це було. Але потрібно забиратися звідси, поки воно не повернулося. - прошепотів Орен, дивлячись на її ланцюжок, котрий був все ще оповитий блакитним світлом, що поволі згасало. - Дивна у тебе річ.
     - Це подарунок. - зніяковіло відповіла Ніка, торкнувшись пальцями теплого камінця. На мить обличчя Джела сповнилося загадковістю, наче він знав набагато більше аніж міг розповісти.
     Ще до світанку, вони спромоглися вибратися з тих каменистих земель. Ніка не знала, що сталося з їхнім конем. Проте Орен щиро запевняв, що тварина зуміла вибратися самотужки. Звісно, ніхто у те не повірив.
     Фердон хоч був оповитий сірістю та похмурістю, проте тут інколи зустрічалися проблиски живої природи. Той молоденький лісок біля річки, був наче символом надії та життя. Вони спинилися на невеличкій галявині та почали роздумувати над своїми подальшими діями.
     - Час настав. Сьогодні станеться ця велика подія. Вам треба поквапитися. - слова Орена зривалися з неприхованою радістю. - Вірогідно, вони посилили охорону. То ж туди буде не легко дістатися.
     - Що ж тоді робити? - схвилювалася Ніка,
     - Набратися терпіння. Будемо діяти, коли все розпочнеться.
     - Як ми дізнаємося про це?
     - Побачиш.
     Через кілька годин Орен вже дрімав на траві, а Ларія босоніж стрибала по землі, інколи навіть кружляла у танку, звівши руки до неба.
     Джеліос сидів на колінах, схиливши голову собі на груди. Його бліде обличчя було виснаженим та змореним.
     - Маєш поганий вигляд. Скоро все скінчиться...- її голос прозвучав надто кволо, хоча вона намагалася говорити підбадьорливим тоном.
     - Он як? - з відвертим сумнівом кинув він, прищуливши померклі очі, аби приховати раптове сум'яття. - Я гадав, що це лише початок. Ти ж не покинеш Пеліон?
     - Звісно ні. Що це в тебе? - її погляд упав на його зап\'ясток з дивними подряпинами у формі хаотично закручених ліній.
     - Й гадки не маю. Пам'ятаю лише, що вони намагалися скорити мою волю. Проте щось пішло не так, як планувалося заздалегідь. Можливо, допоміг отой бридкий напій, яким поїв нас Рен. До речі, що сталося з хлопцем?
     - Він та Архон надійно сховалися, вартовим не дістатися до них. До речі, він син Орена та Ларії.
     - Справді? - ще якусь мить Джеліос перетравлював цю інформацію.
     - Мабуть ти зголоднів. - припустила Ніка. Хтозна якими помиями годували його у тій підземній в'язниці. Вона теж відчувала нестерпний голод, що скручував її шлунок. Зараз у них не було ані крихти хліба, зосталося трохи води - по маленькому ковтку для кожного. Ніка зосередилася та роззирнулася довкола у пошуках чогось їстівного. Проте на галявині не росло жодних ягід чи грибів, лише де-не-де валялася посохлі гілочки.
     - То все дрібниці.
     - Я спробую щось знайти. Тут недалечко є ліс. Можливо, там пощастить роздобути трохи грибочків. Засмажимо їх на вогнищі. Буде смачно. Сюди ще б чашку міцного чаю... - замріяно проказала вона, розпрямляючи пальцями заплутане волосся, якого вона вже декілька днів не розчісувала.
     - Ні! - аж занадто лунко вигукнув Джеліос Кіферон та здригнувся, наче по його тілу пройшов електричний струм. Його очі заплющилися на мить, а губи міцно стиснулися.
     - Що таке?
     - Нікуди не йди. Це надто нерозсудлива ідея. До того ж мені вже краще. Я відпочив та набрався сил.
     - Справді? Не знала, що думки про їжу можуть послаблювати голод. - саркастично вимовила вона, скорчивши невдоволену гримасу на обличчі. - Я швиденько повернуся. Тільки не тривож Орена, нехай поспить.
     - Будь ласка.
     Ніка невблаганно похитала головою та зробивши крок, відчула як здригнулася земля під ногами. Спочатку вона подумала, що то все привиділося, проте наступний підземний поштовх змусив її втратити рівновагу та впасти долілиць. Джеліос блискавично кинувся їй на поміч.
     - Що відбувається? - схвильовано крикнула вона.
     - Не знаю.
     - Почалося! - Орен раптово прокинувся та вхопив Ларія за руку. - Потрібно бігти, негайно!
     Вони швидко мчалися до Білої Вежі. Землетрус все дужчав, було важко рухатися, коли все навколо здригалося, а й інколи ґрунт вислизав з-під ніг, на поверхні утворювалися великі тріщини. Небо затяглося густими білими хмарами, що аж сонячні промені не могли проникнути крізь цю товсту завісу. Нарешті вони дісталися бажаного місця. Біла Вежа височіла неподалік та тремтіла разом із землею. Зчинилося неймовірне сум'яття. Вартові бігали туди сюди, не наважуючись покидати пости. Але зрештою інстинкт самозбереження переміг, тому вони всі дременули шукати рятунку від землетрусу деінде.
     Орен спинив Ніку, щоб сказати їй на останок кілька слів.
     - Бережи себе.
     - Орене, ти хороша людина. Я докорінна змінила про тебе думку з моменту нашої першої зустрічі. - вона витягла з кишені скляну кульку. - Тримай, це твоє.
     - Ні, залиш собі на згадку. Остерігайся найманців, вони до останнього моменту будуть полювати за статуетками. Тепер Кардек став головним, його жорстокість не знає меж. Можливо, ти ще маєш деякі сумніви щодо мене, адже я не був з тобою повністю чесним. Я зробив багато хибних дій, про які щиросердно шкодую. Ось, візьми. Нехай це стане доказом моїх слів. - він дістав з сумки невеличкий прозорий флакончик та поклав у долоню Ніки.
     - Це ключ? - її очі широко відкрилися.
     - Саме так. Я підмінив флакончик, а найманцям віддав звичайну воду. Так що спалах перенесе їх назад у цей час.
     - Мені він теж не потрібен.
     - Гадаю, цей препарат знадобиться комусь із вас. Спалах відбудеться у будь-якому разі, статуетки лише послаблюють його нищівну силу.
     - Спасибі тобі, Орене Трейк, найблагородніший розбійник усіх часів та земель. Обов'язково посадіть у вашому садочку червоні троянди, Рен буде у захваті.
     - Тепер ідіть. Дістаньтеся верхнього рівня.
     Раптом їх оточила група вартових.
     - Сьогодні сірий день. - сказав один із них.
     Орен розлючено крикнув та вже хотів полізти у бійку, проте Ніка вчасно його спинила.
     - Найсіріший. - голосно промовила Ніка, дивлячись прямісінько в усміхнене обличчя невисокого чоловіка з білявим волоссям. - Ці люди на нашому боці. Вони повстанці.
     Лише тепер вона зрозуміла, що ці кодові слова використовували лише ті люди, які насмілилися протистояти Квартетові.
     - Прощавай. - з доволі зажуреним виглядом, промовила Ларія, вхопивши Ніку за спітнілу руку.
     - Біжімо! - крикнув Джеліос, коли земля здригнулася ще сильніше, немов на неї ступила невидима нога велетня. Вони мчалися щодуху, позаду лунали водночас захоплені та сполохані голоси та руйнувалися білі стіни. Вежа була дуже близько, нарешті, вони забігли до входу та попрямували гвинтовими східцями нагору. Стіни помітно тремтіли, а зі стеля сипалося каміння. Ніку втішала лише одна думка - скоро вони опиняться у Пеліоні,там їм доведеться зіткнутися з іншою загрозою. Краплини поту блистіли на її виснаженому обличчі. Джеліос почав обмацувати стіни та колони на верхньому рівні.
     - Де цей портал? - аж занадто знервовано прохрипів він, знесилено впавши на одне коліно.
     Ніка голосно крикнула, коли поруч відвалився величенький шматок стіни.
     - Треба стати в центрі! - абсолютно безпідставна думка виникла у її голові. - Хутчіш!
     Джеліос випростався та пошкутильгав до неї, потім здивовано роззирнувся, очікуючи чогось абсолютно неймовірного. Ще кілька секунд вони простояли мовчки, слухаючи як страшенний гуркіт розносився назовні. Зненацька колони спалахнули яскравим світлом, яке повністю засліпило їхній зір. Ніка відчула як втрачає рівновагу, здавалося, підлога провалилася під ними. Безкінечність огорнула її свідомість. Вже не було чути ні гуркоту, ні стривоженого дихання її друга. Час спинився або ж його взагалі не існувало. Її шию охопило раптове тепло, яке поширювалося по всьому тілу.
     Розділ сімнадцятий
     Відкриття замислу
     Вона втягла ротом вогке повітря та впала долілиць на щось тверде. Поруч ще щось голосно гупнуло - то був Джеліос. Якісь нечіткі схвильовані голоси розносилися над ними.
     - Що сталося? Ви ввійшли в палаючу стіну, а потім зненацька вивалилися з неї. - Зенон мав досить стурбований вигляд. Проте Ніка не змогла відповісти жодного слова, її горло пересохло, а легені напружено стикалися. Вона втратила свідомість, а отямилася лише у лабораторній вітальні на зручному дивані. Стіл був заставлений різноманітними наїдками. Навіть не зиркнувши на друзів, вона почала запихати до рота перше, до чого змогла дотягтися. Джеліос сидів з іншого краю столу та пережовував велику котлету. Він радісно їй усміхнувся та мало не вдавився, на щастя, поруч стояла склянка з вишневим компотом, який він почав спрагло пити. Ніка відчула у роті приємний смак курки. Вона ковтала цілісінькі шматки та облизувала кістки. Вся їжа була неймовірно смачною. Баклажанові млинці, мариновані грибочки, смажена картопля, соковиті томати вже за кілька хвилин опинилися у її шлунку. Проте Ніка продовжувала поспішно їсти, без жодних усталених манер. Здавалося, голод не збирався її покидати. Джеліос також все поглинав безперестанку. Її пальці потяглися до десерту. Великий полуничний пиріг з вершковим кремом виглядав дуже апетитно. Вона вхопила шматок та почала жадібно його пережовувати. Солодкий крем вимазав їй підборіддя та щоки. Проте це її аніскільки не турбувало, насолоджуючись цим неймовірним смаком, Ніка заплющила очі.
     Нарешті, коли вже стіл майже спорожнів, вона перестала відчувати голод, натомість у шлунку з'явилося неприємне відчуття важкості. Погладжуючи долонями живіт, Ніка відкинулася на спинку дивана та окинула поглядом Зенона, Данаю, Максіона, Зака та Кору, що весь цей час мовчки спостерігали за цією трапезою.
     - Бачу, ви дуже зголодніли. - підмітив Зенон Рейнол, нахмуривши брови. - Що там таке трапилося у тій стіні?
     Ніка облизала палець та поглянула на Джеліоса. Його пошарпаний вигляд, ще більше всіх насторожив. Нарешті вона наважилася на розповідь, яка виявилася надто довгою, проте захоплюючою та напруженою.
     - Нічого собі. - у захваті вигукнув Максіон. - Ви зникли всього на декілька секунд. Неймовірно. Зенон мав досить пригнічений вигляд, він був явно не вдоволений тим, що Джеліос був на межі смерті, а він не зміг прикласти жодних зусиль.
     - Джеле, я просив не торкатися тієї стіни. - він не міг утриматися від докорів. - Добре, що все обійшлося. Тобі потрібен хороший відпочинок.
     - Орен справді погодився піти на подвиги заради дружини. Як це чудово! - проспівала Даная, махаючи кудрявою головою.
     - Не забувайте, що він хотів віддати мене найманцям, хоч і не по-справжньому. Це був його хитрий план. Тепер у них новий лідер. Його звуть Кардек. Орен просив остерігатися його. - Ніка відчувала, як вся їжа перетравлювалася у шлунку.
     - Матимемо це на увазі. - холодно відрізав Зенон, начепивши на обличчя незворушну маску. Проте у його сірих очах все ще віддзеркалювалося відверта підозра. Він ніяк не наважувався повірити, що Орен Трейк перейшов на їхній бік.
     - Ви справді підпалили замок одного із членів Квартету?
     - Ага, було досить гаряче. Вогонь блискавично кидався навсібіч, немов скажений звір. - вона розмахувала руками, щоб придати словам більше реалістичності. Даная аж побагровіла від хвилювання.
     - А ті примари теж були справжні?
     - Ну, звісно. Кажуть, це духи тих ув'язнених, які згинули у підземеллі. Їм випала тяжка доля. Тепер фердонці отримають свободу, яку так довго прагнули. - Ніка намагалася не думати про те, що сім'я Трейків залишилася у далекому минулому, все таки їх розділяло цілісіньке тисячоліття. Сподівалася, що вони прожили довге та щасливе життя. Можливо, їхні нащадки зараз живуть десь у Пеліоні та навіть не здогадуються, які героїчні вчинки здійснили їхні предки.
     Джеліос подався до своєї кімнати на заслужений відпочинок, а Ніку ще чекало безліч запитань. Спочатку їй подобалося бути у центрі уваги, але пізніше вона втомилася товкмачити одне те саме. Кожне слово давалося їй з неабияким зусиллям. Нарешті вітальня спорожніла. З нею залишився лише Максіон
     - Ти вчинила дуже сміливо. Я пишаюся тобою. - схвально промовив він.
     - Ні, в тому не лише моя заслуга. Самотужки я ніколи не впоралася б.
     - Так. Вчинок Орена теж мене вразив. Не знав, що люди можуть так докорінно змінюватися.
     - Він і ніколи не був поганим. Просто хотів захистити сім'ю. От і все.
     Ніка попрямувала до ванни, щоб хоч трохи привести себе до ладу. Спочатку ретельно вимила голову шампунем з приємним запахом шоколаду та кориці, а потім наповнила ванну теплою водою з фруктовою пінкою, яку вдосконалили Зак та Кора. Вистачило лише маленької краплини тієї рідини. Вона добре пам'ятала, як Зак необачно запінив цілу поверхню озера у маленькому містечку.
     На поличці ще знаходилося декілька видів мила різних кольорів та різних запахів. Ніка обрала м'ятне мило зеленого кольору, що відчутно освіжив запах її шкіри. Вона не хотіла знову надягати забруднений одяг, тому накинула м'який білий халат, що висів на гачечку та відчинивши двері, попрямувала навшпиньках до своєї кімнати.
     - Спасибі. - голос за її спиною змусив її заціпеніти. Зенон Рейнол як завжди невимушено підстеріг її у недоречну мить. Краплини води стікали з кінчиків її волосся. Ніка голосно видихнула повітря та з мужністю витримала на собі його довгий проникливий погляд.
     - За що?
     - Ти не залишила його напризволяще.
     - Він зробив би те саме заради мене.
     - Так. Проте, я не сподівався, що ти здатна на таке. - ці слова надто образили її. Як йому взагалі могло спасти подібне на думку? Нестерпне роздратування охопило її свідомість. - Пробач. - Зенон помітив, як спохмурніло її обличчя.
     - Ти погано розбираєшся в людях.
     - Лише в тобі.
     Ніка рвучко зробила крок йому назустріч.
     - Ти завжди був для мене загадкою. Я ніяк не збагну твоїх справжніх намірів. Ти напускаєш навколо себе туману, щоб приховати свою істинну сутність. Що змушує тебе робити це? Страх? Чи може щось інше?
     - Ти знову взялася за своє. - Зенон театрально закотив повіки та торкнувся рукою наморщеного чола. - Прикро тебе розчаровувати, проте я нічого не замислив. У мене немає ніякого підступного таємного плану, тільки одне малюсіньке бажання.
     - І чого ти прагнеш? - вона відчула, як сіпнулося її серце. Невже він розповість їй свій замисел. Проте наступні його слова викликали у неї велике розчарування.
     - Передусім, хочу покласти край усім твоїм безглуздим підозрам. Затям, ти даремно витрачаєш час, краще зосередься на своєму завданні. - він всім своїм виглядом показував відверте обурення та небажання знову говорити на цю тему. Вона відвела погляд вбік та міцно стиснула губи. Щось їй підказувало, що Зенон ніколи не відкриє їй своїх дійсних намірів. Роздратування не вщухало всередині ні на мить, а лише зростало та сковувало м'язи на обличчі.
     - І як же ти зробився таким невблаганним? Щире зізнання принесе тобі значне полегшення. - наполегливо проголосила Ніка. - Воно й справді піде тобі на користь.
     - Невже я скоїв якийсь страшний злочин, про який мушу зізнатися? - на його вустах з'явилася глузлива посмішка. - До речі, тобі вельми пасує мій халат.
     Почувши його іронічне зауваження, вона почервоніла та ладна була якнайскоріше чкурнути геть, проте ноги зрадливо приросли до підлоги.
     - Хіба мова йшла про злочин? Чому ти приховуєш правду. Мені добре відомо, що ти змовився з Латеєю. І куди ж вона запропастилася на цей раз? Знову виконує твої вказівки?
     - Вона захворіла. - серйозним тоном повідомив Зенон.
     - Чому ти раніше не сказав?
     - Я говорив сьогодні вранці, що їй кепсько. Потрібно вміти слухати, останнім часом ти стала надто неуважною та надокучливою.
     Нестерпна тривога проникнула у свідомість, проте Ніка відразу знайшла собі виправдання:
     - "Цей ранок" скінчився для мене ще багато днів тому. Зрештою, мандрівки у часі мають свої недоліки. Я хочу побачити її.
     - Ні. - відразу заперечив він, рвучко сіпнувши головою. - Їй потрібен цілковитий спокій до повного одужання.
     - Гаразд... - Ніка опустила очі додолу, щоб не видати свій хитрий замисел. Щойно Зенон спустився східцями на перший поверх, вона непомітно прослизнула коридором та спинилася біля дверей, що вели до кімнати Латеї. Ще якусь мить вона вагалася чи варто взагалі туди заходити. Можливо, Латея справді не хоче нікого бачити у такому хворобливому стані. Проте з іншого боку це могла бути чергова їхня затія. Хтозна що саме вони замислили на цей раз. Її рука невпевнено витягнулася вперед та торкнулася пошерхлої поверхні дверей, саме в той момент коли за спиною пролунав несхвальний стишений голос:
     - Я знав, що ти не втримаєшся. Думала перехитрити мене, чи не так? - Зенон з'явився, наче нізвідки. Його обличчя було таким білим як і стіна позаду нього. Ніка боялася, що нарвалася на неприємності.
     - Я маю повне праву відвідати Латею. Ти не можеш мені заборонити цього!
     - Ніко, чи можливо тебе переконати, щоб ти відмовилася від цієї нав'язливої ідеї.
     - Аж ніяк. Гадаєш, я повірю у ці байки? Навіть не здивуюся, якщо її не буде за цими дверима.
     - Відійди! Я не дозволю турбувати хвору людину, лише для того, щоб задовольнити твої безглузді примхи. - пригрозив він, прищуливши попелисті очі. - Забирайся звідси!
     - Що, як ти намагаєшся пошити мене в дурні? Нічого трагічного не станеться, якщо я зазирну туди на хвильку. - відчинивши двері, вона швиденько перескочила через поріг.
     - Стій! - вибухнув злістю Зенон, чкурнувши за нею. Ніка розгублено заціпеніла на місці, побачене повністю її приголомшило.
     - Все гаразд, Зеноне. Можеш залишити нас. - ослаблений голос Латеї рознісся у напівпорожній кімнаті. Вона лежала на старому ліжку під теплою рябою ковдрою. Її обличчя набуло мертвенно-блідого відтінку, а під набряклими очима, виднілися великі темні синці. Зенон важко зітхнув та тихенько причинив за собою двері.
     - Що з тобою сталося?
     Проте Латея не відповіла на її запитання.
     - Чула, що ти здійснила кілька героїчних вчинків, то була справді важкенька мандрівка.
     Ніка сіла на краєчку ліжка.
     - Я дізналася правду.
     - Ні, ти завжди її знала, просто боялася визнати. - зауважила темноволоса дівчина.
     - Кадем Пел врятував місто, яке страждало від зловісної влади Квартету. Шкода, що нам не випало нагоди зустрітися з ним.
     - Життя надто непередбачуване, не варто шкодувати проте, що може трапитися у майбутньому.
     - Звісно... - Ніка обережно стиснула її гарячу руку. - Це небезпечна недуга? Можливо, тебе варто відправити до лікарні.
     - Ні. Вони не допоможуть мені. Скоро все минеться. Я знаю, наскільки важливе наше завдання. Не варто відволікатися на моє здоров'я.
     Ніка надто сильно струснула головою, що аж у вухах загуділо.
     - Це зовсім не дрібниці.
     - Ти хочеш допомогти тому, кому не ймеш віри? Це вельми шляхетно.
     - Я...я...- вона, наче втратила дар мови. Звичайно, підозра щодо їхньої підлої змови ще не стерлася з її думок, проте надто скрутне становище Латеї викликало у неї співчуття та прагнення допомогти. Її сконфужений погляд упав на прозору вазочку з невеличким букетом свіжозібраних блакитних дзвіночків. То їх безсумнівно вже приніс Максіон. Невже він міг знати, що насправді тут відбувалося.
     Латея беззвучно поворушила блідими губами, немовби силкуючись щось сказати. Ніка швиденько подала їй склянку води, що стояла на маленькому комоді.
     - Спасибі.
     Дні минали з величезним напруженням. Кожен ранок починався з нагадування скільки днів залишилося до спалаху та нудної лекції Зака, який розповідав про всі можливі непередбачувані обставини, що могли суттєво попсувати їхні плани. Здебільшого він переймався тим, що найманці на чолі з Кардеком зуміють утнути щось вельми небезпечне та підступне або ж знайдеться якийсь безмізкий пеліонець, який захоче перевірити власні сили під часу цьогорічного спалаху. Звичайно вони повинні були діяти цілком таємно, щоб Квартет їхнього часу не зумів пронюхати про їхні героїчні задуми. Навряд чи комусь сподобається думка, що доля міста залежала від купки молодих людей. Навіть зважаючи на те, що один з них був спадкоємцем на місце у Квартеті не могло вплинути на суть справи. Вони всі були досить юні, щоб нести таку величезну відповідальність. Зрештою, послання потрапило саме до їхніх рук, отже про добровільний вибір тут не могло бути й мови.
     - Залишилося три дні до спалаху. - якось оголосив Зак в один з таких днів. Ніка відчула як затрималося дихання у легенях, а потім з неймовірною тяжкістю вирвалося з горла.
     В лабораторній залі запала тривала мовчанка. Здавалося, кожен намагався перетравити ті слова та усвідомити всю неминучість та критичність ситуації. Лише одна думка про наближення того вирішального дня змушувала їх відчувати проймаючий жах, проте вони поводилися достатньо мужньо та вирішили йти до кінця, щоб там не сталося. Зенон намагався переконати тих, хто не задіяний у рятуванні міста, виїхати на час спалаху до Аредону, проте ніхто не погодився на його відчайдушну пропозицію. Друзі вирішили триматися разом до останнього моменту. Звісно Максіон Тис не перевтомлювався вмовляти Ніку повернутися до свого світу. Він ще не знав, що найвагомішу роль планувалося зіграти саме їй.
     Цього дня сталося ще кілька кумедних випадків, які чомусь Зак не зумів передбачити. Даная як завше влаштувала переполох тим, що необачно ввімкнула якийсь прилад, який заповнив сильним вітром усю залу та розметав зі столу пробірки та ємкості з різними препаратами. Ніка навіть була подумала, що то удосконалений Корою фен, який міг називатися " Професійне вкладання волосся за секунду" або "Моментальне сушіння волосся з помітними для ока наслідками", проте як виявилося то була надпотужна сушка для одягу, якою вони часто прибирали посохле листя з двору. Пішло декілька годин клопіткої праці, щоб привести лабораторну залу до ладу.
     Хоча на цьому їхні випробування ще не скінчилися. Хтось прибираючи пробірки ненароком змішав дві речовини, які спершу змішалися в однорідну сіру масу, а потім випарувалися, наповнюючи приміщення просто неймовірним смородом. Більшість знову звинувачували Данаю, проте вона зі слізьми присягалася, що не торкалася ні до яких препаратів, а лише відмивала стіни та підлогу. Максіон якось дивно приховав погляд та побагровів. Ніка здогадалася, що то була його провина, проте нікому не сказала. До вечора, вже всі майже забули про ці прикрі випадки.
     Так пройшов ще один довгий день, сповнений тягучого очікування та нестерпного хвилювання.
     Вранці напередодні спалаху Зенон безцеремонно зайшов до кімнати Ніки та з цілком серйозним виразом на обличчі сказав:
     - Настав час сказати Максіону правду. Після сніданку ти мусиш розкрити наш таємний задум.
     Ніка не знала що й сказати, тому лише кивнула та поволі сповзла з ліжка, протираючи набряклі повіки. Цієї ночі їй приснився справжнісінький кошмар - вона тримає статуетку у руці та намагається врятувати Пеліон від нищівної сили спалаху, але ж раптом звідкілясь узявся великий натовп людей, які почали кидати на неї косі погляди та зухвалі посмішки. Ніка сердечно спробувала пояснити їм, що зараз не слід перебувати на площі біля колони Сонця, проте її ніхто не слухав. Пеліонці голосно реготали та тицяли у неї пальцями. На щастя, вона прокинулася у той момент, коли двері її кімнати відчинилися навстіж та на порозі з'явився Зенон Рейнол. Вдовольнившись її реакцією, він попрямував до вітальні, де сьогодні мав відбутися сніданок та розвінчання їхнього справжнього наміру. День обіцяв бути значно гіршим за минулі, проте Ніка вже давно чекала цього моменту. Їй набридло постійно вигадувати фальшиві виправдання та відверто брехати в очі другові. Завжди переконувати його, що під час спалаху з нею нічого страшного не трапиться, адже вона безпечно перечекає усі події у будинку. Це були надто чудові побрехеньки, які замилювали йому очі аж до цього дня.
     Поспіхом накинувши випрані джинси та футболку, потім дбайливо розчесавши волосся, аби мати належний вигляд, Ніка попрямувала до вітальні, де вже майже всі зібралися, не було лише Латеї, яка все ще хворіла, хоча Зак щиро запевняв, що недуга вже минає та Кори, яка очевидно затрималася на кухні. Даная незграбно кружляла навколо столу, з дзвінким брязкотом розставляючи порцелянові тарілки та чашки. Джеліос напружено зминав та розминав пальці, щоб хоч трохи послабити напруження, яке скувало його тіло. Помітивши зашарілу Ніку, він привітав її легким кивком голови та почав накладати до тарілки смажену рибу. Вона намастила грінку абрикосовим джемом та відкусила шматочок. Максіон тим часом сумно поглядав у вікно, ранішні промені сонця освітлювали його зіщулене обличчя. Він, наче передчував сьогоднішні події.
     За сніданком ніяких прикрих інцидентів не трапилося, незважаючи на розлитий вишневий компот, склянку якого випадково перехилила Ніка, коли намагалася дотягнутися до салату з огірочків, що стояв на іншому кінці столу. Всі були надто зайняті своїми пригніченими думками про завтрашній спалах, що й не помітили як багрова рідина розтеклася поміж тарілками та скрапувала зі столу, окрім Джеліоса, адже саме на його штани й скрапував солодкий компот. Він швидко вхопив пальцями серветку та почав протирати нею плями на штанах. Ніка зніяковіло прошепотіла йому вибачення прямісінько у нахмурене обличчя та допомогла ліквідовувати сліди своєї неуважності.
     - Коро, у мене виникла пречудова ідея. - безжурно почала Даная Лутор, аби розігнати той похмурий настрій, що нестерпно тиснув на всіх. - Давай відразу після спалаху влаштуємо вечірку. Обов'язково використаємо вибухторт та мильні бульбашки, які плавають у повітрі. Знову станцюємо наш танок. Ввімкнемо найкращу музику та кольорові ліхтарики. Оце будемо веселитися, чи не так? Впевнена всі охоче до нас приєднаються. Зеноне, як тобі моя ідея?
     - Чудова.
     Нарешті всі наїлися досхочу та вже й збиралися встати зі столу, проте Зенон вказав помахом руки, що варто залишитися на своїх місцях.
     - Завтра - вирішальний день для всього міста, то ж ми не маємо права схибити. Я повинен був віднести одну зі статуеток до колони Сонця, але...
     - Ти що передумав? - з неприхованою підозрою урвав його Максіон Тис.
     - Наші плани змінилися... Точніше вони завжди були такими, просто не всі знали.
     - Я щось не второпав! Що означає:"Плани завжди були такими..."?
     Зенон подивився на заціпенілу Ніку.
     - Річ у тім... - кволо почала вона. - Послабити нищівну силу спалаху зможуть лише ті, хто здійснює або здійснював перехід. Тобто тільки ти і я. Інших спалах безумовно знищить, спочатку забере у них зір, а потім й життя. Ми є невразливими.
     Даная та Кора схвильовано зойкнули. Вони теж нічого не знали про особливе завдання Ніки. Обличчя Максіона надто перекосилося, наче він щойно проковтнув цілісінький лимон.
     - Який же я дурень! Як довго ви приховували це від мене.
     Ніка кинула на нього довгий погляд сповнений відвертого розкаяння.
     - Майже від початку. Зак вичитав цю інформацію у бібліотеці Аредону, саме тоді й зародився наш задум.
     - Отже, Зак теж в курсі. Хто ще?
     - Лише Джеліос. - вона змовчала про Латею, адже сама не знала наскільки багато їй відомо.
     - Чому ж ви не розповіли відразу? Що вам завадило?
     - Ти не погодився б!
     Він просто знавіснів, здавалося його здоровий глузд затьмарився.
     - Звісно, це просто безумство. Як бачиш, зараз я теж не в захваті від цієї ідеї
     - Принаймні вже немає часу щось змінювати.
     - Ніко, ти взагалі не маєш знаходитися зараз у Пеліоні. Для тебе все повинно було закінчитися ще кілька місяців тому. Коли, ми нарешті спекалися винищувачів. - його очі почервоніли та заблистіли від сліз. - Зрозумій, це не твій тягар. Пеліон став моєю домівкою. Будь ласка, повернися до свого світу. Не жертвуй власним життям, я ладен зробити все, щоб ти не опинилася на Трояндовій площі під час спалаху.
     В блакитних очах Джеліоса загорілася іскра надії, якоюсь частинкою душі він сподівався, що Максіон зможе переконати Ніку відмовитися від цього небезпечного задуму. Проте Зенон Рейнол голосно пирхнув та нахмурено покрокував по старому коричневому килимі.
     - Вам не загрожує спалах . Максіоне, на тебе покладено величезне завдання - врятувати Пеліон та всіх його жителів.
     - Доля Фердону також у наших руках. Орен щиро покладається на нас, не можна зрадити його віру. - нагадала стривожена Ніка.
     - Так, я знаю. І готовий віддати життя заради своєї місії, проте ти, Ніко, не повинна брати у цьому участь. - аж занадто голосно вигукнув він, міцно вхопившись за край столу. - Зеноне, а ти таки слабкодухий. Дозволиш беззахисній дівчині вирушити на зустріч кровожерливим найманцям? Ніколи не чекав від тебе такої підлості.
     - Он як? Гадаєш, я боюся вийти на площу під час спалаху чи зіткнутися з купкою безжальних найманців? - розлючено заревів Зенон, більше не маючи змоги контролювати свій гнів, що шматував його з середини.
     - Закладаюся, ти запланував все заздалегідь для того щоб позбутися Ніки. Звісно ж ти вмієш добиватися свого.
     Хлопці так розлючено дивилися один одному в вічі, що Ніці здалося, що вони зараз повбивають один одного. Тому вона швиденько зіскочила зі стільця та стала поміж ними з розведеними руками.
     - Не мели дурниць! Я б охоче зайняв місце Ніки, якби знав напевне, що це точно допоможе врятувати місто. Проте ми не маємо такої впевненості, а через маленьку похибку все може зійти нанівець. Я забезпечу вам захист від найманців! Не треба перейматися.
     - Максе... - вона сподівалася, що його справжнє ім'я хоч якось на нього вплине, проте його обличчя ще більше напружилося, а руки міцно вхопили її за плечі. - Мене ніхто не примушував, я сама зробила вибір. Заради всіх кого ми знаємо.
     - Повернися до своєї сім'ї поки не пізно. Лора чекає на тебе.
     - Я повернуся, але тільки після спалаху. Це моє остаточне рішення і ніхто не зможе його змінити.
     Максіон кипів безмежною люттю і ледве стримувався, щоб говорити спокійно.
     - Чому ти така вперта? Я мусив здогадатися про ваш задум...зробити щось... Будь ласка, відмовся від цієї затії! - його пальці ще міцніше втиснулися у її плече, що Ніка скривилася від болю. На щастя, Зенон вчасно відтягнув його до стіни.
     - Схаменися, тепер уже нічим не зарадиш. Змирися та йди готуйся до завтрашнього дня. - суворим голосом звелів він.
     - Звісно, це ж ти у нас головний.
     Ще кілька хвилин Даная Лутор відпоювала знервованого Максіона мінеральною водою з льодом. Його лице не було вже таким напруженим, лише дещо пригніченим. Ніка цілком його розуміла, проте не могла нічого вдіяти, лише сподівалася, що після спалаху вони знову помиряться. Джеліос кинув на Ніку жалісний погляд та подався допомагати Корі заносити тарілки до кухні.
     О полудні, коли взаємна злість та роздратування трохи вщухли, Зак покликав їх двох до лабораторії, щоб дати останні настанови. Ніка сіла у куточку на якомусь старому стільці та витягла ноги. Нахмуривши брови, Максіон спинився біля довгого столу та зробив вигляд, що зацікавлено розглядає зеленувату речовину у прозорій склянці.
     - Візьміть годинники, вони показують скільки часу залишилося до спалаху. - Зак вручив їм два маленькі наручні годинники з блакитним дисплеєм. Одягаючи його на руку, Ніка поспіхом зиркнула на електронні цифри: 23 години 15 хвилин та 10 секунд.
     - Так, ми маємо всього на всього менше доби. - сумно відмітив Зак, потираючи пальцем наморщеного лоба. - Відстань між статуетками та колоною Сонця повинна бути не меншої чим три метри. Зрозуміло?
     Ніка та Максіон кивнули водночас, їхні розпачливі погляди зустрілися на мить, а потім обірвалися. Другу половину дня вона провела у себе в кімнаті та попросила, щоб її ніхто не турбував. Але ж Джеліос знехтував її проханням та умудрився навідати її пізно увечері.
     - Як ти почуваєшся? - його притишений голос помітно тремтів.
     - Сонно... - невиразно пробурмотіла вона, позіхаючи. - Вже надто пізній час, я хочу спати.
     Він не взяв до уваги її прямий натяк, лише пильно обстежував її зіщулене та вкрай пригнічене обличчя.
     - Зробиш мені одну маленьку послугу?
     Ніка зацікавлено розширила очі.
     - Звісно.
     - Бережи себе. Все буде добре. Я зможу подбати про тебе.
     - Джеле, якщо ти щось замислив...
     - Ні. Хороших снів. - швиденько урвав її він та беззвучно вийшов з кімнати. Ніка щільно обгорнулася ковдрою та втомлено поклала голову на подушку. Через декілька хвилин вона заснула.
     Розділ вісімнадцятий
     День Спалаху
     Гучний вереск раптово пройняв слух та просочився до її свідомості. Спочатку Ніка подумала, що їй знову приснилося чергове жахіття. Проте звуки були настільки реальними, що всі сумніву щодо страшного сну щезли за єдину коротку мить. Сполоханий голос Данаї линув з вітальні та стрімкою хвилею розносився по всьому будинку. Навіть кам'яні стіни не стали йому на заваді. Очевидно, щось пішло не так. Погане передчуття стиснуло їй напружені легені. Повітря здавалося пекучим та важким.
     Вони страшенно боялися та водночас з нетерпінням чекали цього дня. І ось нарешті це сталося. Саме сьогодні повинна була вирішитися доля Пеліону. Ніка гадала, що це буде найгероїчніший день у її житті. Як зазвичай вони поснідають всі разом, пообмінюються щирими побажаннями удачі, Зак вискаже кілька своїх невдалих жартів та настанов, а потім Максіон та вона здійснять великий подвиг, про який майже всі жителі міста так і ніколи не дізнаються. Натомість цей вирішальний день розпочався з пронизуючого крику Данаї, який однозначно свідчив про якісь непередбачувані події.
     Ніка стрімко зіскочила з ліжка та навіть не переймаючись своїм зовнішнім виглядом, вихором метнулася до вітальні, де знаходилося джерело звуку.
     Даная розгублено стояла по центру кімнати, стискаючи у тремтячій руці невеличкий папірець. Її бліде обличчя заціпеніло від жаху. Зенон Рейнол та інші якраз влетіли через поріг та мало не збили спантеличену Ніку з ніг. Зак та Кора були одягнені у кумедні рожеві піжами, вірогідно їхнього власного виробництва. Зенон вже встиг вирядитися у зручні чорні штани та футболку зі шкіряним жилетом. Його біляве волосся було недбало розсипане по плечам.
     - Данає, ти тепер працюєш замість будильника? - спросоння пробелькотів Максіон, протираючи пальцями набряклі очі.
     Проте вона не спромоглася промовити бодай одне слово. Її рожеві вуста беззвучно тремтіли.
     - Що трапилося? Де... - Зенон вмовк у повному збентеженні, коли його погляд помітив на столі лише одну срібну фігурку юнака. - Де інша статуетка? - аж занадто знервовано гаркнув він, вихвачуючи папірець з руки Данаї.
     - Що тут відбувається? - не стримався Максіон.
     - Нас що обікрали? - з неприхованим жахом спитався Зак. Всі надто переймалися тим, що в цей день могло трапитися щось незаплановане.
     - Він узяв статуетку та й сам подався на площу. - нарешті обізвалася розпашіла Даная, заливаючись слізьми.
     За якусь долю секунди до Ніки все таки дійшло про кого йшла мова. В кімнаті не було лише Джеліоса. Раптовий страх пронизав її наскрізь та просочився до найглибших куточків її думок. Могло трапитися все що завгодно, тільки не це. У вухах щось гучно загуділо, то кров шаленим темпом шугонула до голови.
     - Цілковитий дурень... Безумець! Чому йому завжди вдається зіпсувати наші плани? - злісно бурмотів крізь зуби Зенон, у паніці метаючись по кімнаті. Записка вилетіла з його розведених пальців та впала на пошарпаний килим. Ніка крадькома підняла її та прочитала вміст:
     "Пробачте, це був мій вибір. Ніка не повинна опинитися на площі. Я займу її місце.
     P.S. Не намагайтеся мене знайти. Я з'явлюся біля колони Сонця лише за десять хвилин до спалаху".
     Вона затулила рот рукою, щоб утриматися від крику. Здавалося, крижана темрява повністю наповнила кімнату та її свідомість. Спантеличені голоси лунали довкола, проте Ніка була зосереджена лише на власних думках, які хаотично сплуталися у голові. Вона була впевнена лише в одному - Джеліос не зможе пережити спалах. Він загине. Нескінченний розпач шматував її зсередини. Провина дедалі зростала та перетворювалася на душевний біль. Чиясь тепла рука торкнулася її тремтячого плеча та привела Ніку до тями.
     - Можливо, Джеліос вчинив правильно. - Максіон намагався підбадьорити її, проте його притишений голос був наповнений сум\'яттям.
     - Що? - Зенон вибухнув неконтрольованою злістю та, наче хижий звір підскочив до зашарілого Максіона. - Що ти таке верзеш? Джеліос утнув величезну помилку. Я не дозволю йому пожертвувати життям.
     - Зенон має рацію. Максе, лише ми двоє здатні врятувати Пеліон. Я не хочу, щоб Джел постраждав. - ледве видушила з себе Ніка, міцно вхопивши його за руку. Зенон схвально кивнув. Нарешті вона відчула і його підтримку.
     - До спалаху залишилося рівно п'ять годин. - Зак квапливо зиркнув на свій маленький годинник на лівій руці.
     - Я знайду його. - впевнено вигукнув Зенон Рейнол, розминаючи пальці. - В жодному разі не покидайте будинок до мого приходу. Кардек може бути неподалік - суворо звелів він, окинувши всіх присутніх проймаючим поглядом, який затримався на зіщуленому обличчі Ніки.
     - Я хочу допомогти. - рішуче заявила вона.
     - Ні. Якщо я не повернуся вчасно, вирушайте на площу та завершіть свою справу. - Зенон різко повернувся та вибіг з будинку, гучно гримнувши дверима.
     - Вам слід поснідати. Я миттю щось приготую. - дбайливо пробелькотіла Кора, наче й нічого не трапилося, та побігла до кухні.
     Даная Лутор вмостилася на дивані, закинувши голову назад, її золотисті кучері прилипли до змокрілого обличчя.
     Ніка помітно нервувала та весь час поглядала у відчинене вікно, ніби сподівалася угледіти там Джела.
     - Ми лише гаємо час. Потрібно щось робити.
     - Ні. - заперечив Максіон, приховуючи в очах хвилювання. - Ми залишимося тут і будемо чекати.
     Незабаром Кора принесла цілу тарілку бутербродів та великий сирний омлет. Ніка хутенько ковтала омлет, навіть не розжовуючи. Її шлунок не бажав сприймати їжу і голосно бурчав.
     Проходили години напруженого очікування, Зенон таки не з'явився. З завмиранням серця, Ніка міцно стискала у долоні чорний камінець на ланцюжку, сподіваючись що той придасть їй наснаги та терпіння.
     - Вони не прийдуть. - розчаровано відмітив Максіон, від його слів Даная ще більше розридалася.
     - Не треба впадати у відчай, у будь-якому разі Джеліос з'явиться на площі. - ледь чутно промовила Кора, аби підбадьорити друзів, проте її слова лише збільшили нестерпне напруження, що повисло у повітрі.
     Ніка знову відчула приплив безнадії, кожен її подих вселяв у неї абсолютне пригнічення.
     - Я не дозволю йому загинути через мене. Він не заслуговує на таке.
     - Через тебе? Він робить це заради Пеліону та його мешканців. - слова Максіона прозвучали надто фальшиво.
     - Скоро все станеться. - понуро виголосив Зак, розглядаючи маленький горщик з потворними зеленими колючками.
     Кора принесла на таці чотири чашки гарячого чаю від якого линув жасминовий аромат.
     - Зенон повернеться... ще є час. - Ніка схилила голову, тому що та видалася їй незвично важкуватою. Набридливий шум у вухах поволі вщухав та й мозок вже не так кипів.
     Вони сиділи мовчки, позираючи один одному в розгублені вічі. Тиша стискала всі їхні похмурі думки та навіювала пекуче відчуття тривоги. Ніка не знала що й казати. Її обличчя все більш полотніло з кожною наступною секундою, яка здавалася їй вічністю. Яскраве сонячне сяйво пробивалося крізь відчинене вікно та наповнювало вітальню. Не було чути веселого співу пташок, вони, наче передчували наближення загрози. Вона поглянула на свій годинник - до спалаху залишилося менше години. Більше не можна було чекати.
     - Хильни трішки чайку, тобі значно полегшає. - вмовляла Кора знервовану Данаю, що згорнулася на дивані клубочком та тихенько ридала, затуливши набрякле обличчя руками.
     - Зенон дуже сміливий, він зможе врятувати нас усіх. Чому ви звинувачуєте його у брехні? Він завжди хоче допомогти, а ви тільки думаєте, як образити порядну та шляхетну людину. - писклявим голосочком докоряла вона.
     - Тихенько...попий трішечки. Ми всі знаємо, що Зенон хороша людина. - дбайливо заспокоювала її Кора. Нарешті Даная випрямилася, відліпила від обличчя змокріле волосся та слухняно випила чай.
     Ніка обережно взяла чашку, що стояла перед нею та теж зробила декілька ковтків міцного чаю, що був майже холодним, проте доволі смачним. Жасминовий аромат заполонив її горло.
     - Пробач... - схвильовано прошепотів Максіон, не зводячи з неї проймаючих зелених очей.
     - За що? - відверто здивувалася Ніка, з апетитом допиваючи чай.
     - Він попросив мене завадити тобі опинитися на площі. Джеліос не хотів, щоб його жертва була марною. Він справді зробив все заради тебе. Я виконаю його прохання.
     Тепер його зосереджений погляд був прикутий до спорожнілої чашки у її руці.
     - Не може бути...Ти підсипав у чай снодійне? - розлючено гаркнула вона, не в силах втримати емоції.
     - Це для твого блага. Повір, так буде краще.
     Раптом Ніка краєм ока узріла, як Даная випустила свою чашку з рук та сонно повалилася на диван, поклавши кудряву голову на плече спантеличеної Кори.
     Ніка почувалася досить бадьоро, не було жодного натяку на сонливість, за якусь мить вона зрозуміла, що хтось сплутав їхні чашки. Даная випила чай зі снодійним і тепер сумирно спала, забувши про всі проблеми.
     - Але як?
     Скориставшись розгубленістю Максіона, Ніка наблизилася двома короткими стрибками до столу та міцно схвативши пальцями статуетку, вибігла з будинку. Вона добре пам'ятала шлях через лісові хащі, яким вона тікала з Джелом та Данаєю від злісних винищувачів. Колючі гілки впиналися їй у тіло та залишали на шкірі пекучі подряпини. Міцно зціпивши зуби, Ніка неслася далі, незважаючи на всі перешкоди.
     Нарешті вона захекано вибігла на довгу вулицю, що була абсолютно порожньою. Всі без винятку вікна були завішані чорною тканиною, яка не давала світлу жодного шансу проникнути всередину. Пеліонці страшенно боялися цього дня і завше зачинялися у своїх чепурних домівках, усією родиною ховаючись у захищених підвалах або ванних кімнатах. Так тривало вже багато століть, відтоді як стародавній Фердон припинив своє нещасливе існування, влада Квартету втратила свою колишню міць і з'явилося легендарне місто Пеліон.
     Вона з усіх сил мчалась до Трояндової площі, де відчайдушно сподівалася побачити Джеліоса. Його невиразне бліде обличчя та блакитні очі, сповнені надії, з'явилися у її схвильованих думках, а потім розтанули у хвилі розпачу. Він знаходився за крок до загибелі. Тепер усе залежало від неї. Кожна секунда мала вирішальне значення.
     Ніка навмисно пробігала вузькими провулками, щоб Максіон не спромігся її наздогнати.
     Її пальці намертво вчепилися у срібну фігурку, яка була холодною, немов лід. Цей колючий холод проникав у кожну клітинку її тіла та змішувався з невимовним страхом.
     Незабаром, коли вона дісталася площі, серце аж підскочило їй у грудях. Джеліос, наче прекрасне марево, нерухомо стояв неподалік колони Сонця, що виблискувала неймовірним сяйвом, яке через десять хвилин повинно було перетворитися на вбивчий потік енергії та зруйнувати цілісіньке місто, всю його історію - минуле, теперішнє та майбутнє.
     - Тікай звідси! - її тяжке дихання урвалося, а з пересохлого горла вирвався хриплий звук. Джеліос хутко оглянувся, ще якусь мить вагався та пильно вдивлявся у її спантеличене обличчя, наче й не міг упізнати.
     - Ні! - його безутішний голос наповнився неприхованим жахом. Він явно не сподівався побачити її на площі. - Ти не повинна бути тут! Де завгодно, але не тут...
     - Це був вельми нерозсудливий вчинок. Спалах уб'є тебе.
     - Знаю. Тому не марнуй часу, покинь площу. Будь ласка, виконай моє останнє прохання.
     Її охопив цілковитий розпач.
     - Ні, я залишусь. Піти мусиш ти! Не будь дурнем, негайно віддай статуетку та забирайся у безпечне місце. Я не дозволю тобі померти.
     Раптом висока постать з'явилася по той бік площі. Не вірячи власним очам, Ніка позадкувала та міцно пригорнула до себе статуетку. Орен Трейк як ні в чому не бувало попрямував до них. Невже він повернувся, щоб знищити статуетки? Ця думка просочилася в її мозок та змусила відчути всеохоплюючу злість. Наступної миті ще четверо чоловіків погрозливо оточили їх. Звісно, він ще привів своїх спільників. Довіра до нього згасла, як догорілий сірник. Їй серце, немов розбилося на тисячі шматочків, а потім склеїлося докупи, залишилося безліч тріщин.
     - Хто тут у нас? Двійко недоростків і... - Кардек злісно вишкірився, оголивши великі жовтуваті зуби, та міцно стиснув м'язисті руки в кулаки, наче збирався наступної миті ринутися в бій. Його видовжене обличчя палало безмежною ненавистю та жорстокістю, а брудне коричневе волосся тріпотіло від легкого вітерцю. Він спинив прискіпливий погляд на раптово скам\'янілому Орені. - Нікчемний зрадник.
     Через кілька секунд Ніка збагнула, що Орен аж ніяк не зраджував її. Але ж що могло привести його сюди у таку небезпечну мить? Наступні його слова дали відповідь на її питання.
     - Ніко, я прийшов крізь час щоб захистити тебе. Бачу, що саме вчасно.
     - Борін збільшив нам платню вдвічі. Пообіцяв накинути ще стільки ж, якщо впіймаємо тебе живим. Отож грошей у нас буде вдосталь, чи не так? А, ти конатимеш у задушному підземеллі до кінця свого жалюгідного життя. Як виявилося, заміну для тебе було знайти не так уже й важко. Це Таріс, він вельми вправний злочинець та набагато кращий за тебе. В ньому немає жодної краплі милосердя. Всі його дії сповнені рішучості та полишені вагань. - Кардек вказав на невисокого чоловіка з блискучими темними очима та єхидною посмішкою. Його чорне, мов смола волосся було акуратно прилизане до потилиці.
     - Не втішайся надто, це ще не кінець. - простодушно кинув Орен, сміливо роблячи крок уперед.
     - Авжеш. Схопіть його, а я подбаю про статуетки.
     Кардек гучно зареготав, підступаючи до переляканої Ніки. На Орена тим часом накинулося троє найманців, з якими він відважно боровся, проте перевага в силі була вельми значною.
     - Не наближайся до неї! - погрозливо викрикнув Джеліос. Кардек лише хижо заревів та здійняв догори руку з браслетом. Ніка знала, що далі мало статися. Джеліос навіть не встиг ухилитися, як його невидимою хвилею відкинуло назад. Вдарившись спиною об колону, він знесилено гепнувся долілиць. Статуетка вислизнула з його розімкнених пальців та покотилася по золотавій бруківці.
     - Давайте зрівняємо сили. - голос Зенона Рейнола прозвучав виразно та без жодного натяку та переляк.
     Ніка рвучко озирнулася та побачила знайому трійцю. Зенон, Максіон та Латея, яка виглядала абсолютно здоровою, приготувалися до нападу. Почалася запекла бійка.
     Кардек ще якусь мить вдоволено спостерігав за побоїщем, а потім знову люто зиркнув на приголомшену Ніку.
     - Віддай статуетку!
     - Ніколи.
     - Тоді ти помреш. Відкрию тобі маленьку таємницю: цей браслет здатен не лише розгойдувати людей у повітрі, але й годен позбавляти їх життя. Слабкодухий Орен не хотів використовувати його у таких цілях. - він голосно заскрипів зубами та витягнув довгу руку. - Прощавай!
     Ніка перелякано відскочила назад, спіткнулася та впала додолу, затуливши розпачливе обличчя руками. У голові щось голосно загуділо та почало скручувати мозок, а в ступні спалахнув різкий біль. Далі все відбувалося надто швидко. Повітря щось розітнуло - розмитий силует Зенона Рейнола раптово з'явився між ними, наче непробивний щит, та з усього маху вдарив ногами спантеличеного Кардека, від чого той відразу втратив рівновагу та повалився на бруківку. Потім Зенон обезсилено впавши на спину, почав задихатися. Ніка знала, що він прийняв смертельний удар на себе. Удар, який призначався саме їй.
     - Ні, тільки не через мене...будь ласка. - крик жаху вирвався з її горла. Підтримуючи руками його слабку голову, вона дивилася у попелисті очі, в яких віддзеркалювалася неприхована провина. Він картав себе за те, що не зміг впоратися з нападниками та й кинув друзів напризволяще.
     - Тепер я знаю, хто насправді оберігав Джеліоса. Пробач, що остерігався тебе. Це була моя помилка...ти обов'язково дізнаєшся правду. - його голос слабшав з кожним вимовленим словом. Холодний піт рясно стікав йому з мертвенно-блідого лиця.
     - Тримайся, я допоможу тобі. - розпачливо прошепотіла вона, не змігши стримати сльози.
     - Ні, ти потрібна йому. - Зенон міцно вхопився за її лікоть. Ніка помітила, як тремтить все його тіло, очевидно він відчував страшенний біль. - Ти зробиш правильний вибір. Я вірю в тебе.
     Востаннє видихнувши повітря, він заплющив почервонілі очі. Його пальці розслабилися та звільнили її руку.
     Ніка у повному розпачі схилила голову йому на груди та розридалася. Всередині все кипіло від жалю, співчуття та ненависті до найманців. Вона не могла прийти до тями. Все здавалося несправжнім, сповнене ілюзії та марення. Зенон завжди був поруч, він не міг загинути.
     - Я врятую його. Обіцяю.
     З неабияким зусиллям Ніка випросталася та побачила жахливу картину від якої аж повітря почало обпікати легені. Латея лежала без свідомості, а Максіон зігнувши спину, стояв навколішках. Тірас міцно вчепився кривими пальцями у його горлянку. Інші двоє найманців дубасили ногами Орена, його закривавлене обличчя виразно червоніло під яскравими променями сонця. Джеліос поволі приходив до тями. Він підняв голову та спостерігав за всім, що відбувалося.
     - Негайно відай статуетку, в інакшому разі він також помре. - Кардек спрямував свою руку з браслетом на Максіона. Тірас лиховісно всміхнувся, відчепив від нього руку та відійшов на один крок.
     - Ніко, не роби цього. - у відчаї загорлав Максіон, витираючи долонею рота, з якого хлинула кров.
     - Гаразд, я збережу життя трьом твоїм друзям, якщо ти виконаєш моє невеличке прохання.
     "Лише той хто прийме поразку зможе перемогти." зненацька слова власника крамниці залунали у її вухах.
     Що могла означати поразка в їхньому випадку? Ніка скоса зиркнула на годинник, до спалаху залишилося рівно три хвилини. Джеліос відчайдушно схватив свою статуетку та не зводив сполоханих очей з Ніки, яка не знала, що вчинити у такій, як здавалося, безвихідній ситуації. Серце шалено калатало, з кожним його ударом вона відчувала все більше пригнічення. Усі чекали на її рішення. Зенон сказав, що вірить у неї. Це були його останні слова, які придали їй трохи впевненості у собі. Ніка впала у глибокі роздуми. Поразка могла бути лише тоді, коли вони втратили б статуетки або принаймні одну із них. Неймовірна думка влетіла їй голову. Треба було зібратися з духом та відважитися на такий небезпечний крок - знищити одну зі статуеток, що належали засновнику Пеліону.
     - Я згодна. - нарешті вимовила вона, поставила статуетку на бруківку та, не відчуваючи ніг, відійшла вбік.
     - Ні! - благально крикнув Джеліос, його обличчя перекосилося від жаху.
     - Джеле, так повинно було статися. Пробач.
     - От і все. Потрібен лише один точний вистріл. - Кардек витягнув руку та з нетерпінням спрямував її на статуетку у формі юнака. - Нехай вічно живе Квартет.
     Далі всі стали свідками чогось абсолютно неймовірного. Статуетка спочатку здійнялася догори,обернулася навколо себе трійко разів, яскраво сяйнула та вибухнула прямісінько у повітрі. Сила цього вибуху виявилася надто великою, всі хто стояли поруч відлетіли на кілька метрів. Найбільше дісталося Кардеку, він хлюпнувся у фонтан на трьох тиграх та втратив свідомість. Ніка вдарилася об бруківку головою, куди відразу ввірвався потік спогадів: Джеліоса стояв на кам'яному мосту. Періщив страшенний дощ, проте Ніка виразно чула всі його слова, що ринули від самого серця. Дивні відчуття промайнули всередині, на душі стало навдивовижу легко. Раптом картинка ставала все більш нечіткою, наче її змивав дощ, з'явилася всеохоплююча сірість. Ніка хутко розплющила очі та усвідомила, що все ще знаходиться на Трояндовій площі. Оговтавшись від вибухової хвилі, Тірас знову вхопив за горлянку Максіона, який не переставав пручатися. Двоє найманців витягували свого ватажка з фонтану, а ще один притис Орена ногою до бруківки. Зібравши останні сили Ніка підповзла до Джеліоса, що стискав уцілілу статуетку в руці та не знав, що з нею робити.
     - Що ти накоїла! Це кінець, ми зазнали поразки. - зі сльозами промовив він.
     Ніка поглянула на годинник, що тремтів разом з її подряпаною рукою. До спалаху залишилася одна хвилина.
     - Отож бо й воно. Пам'ятаєш, що сказав власник крамниці?
     - Лише той, хто прийме поразку зможе перемогти. - їхні притишені голоси прозвучали в унісон. Вони обоє стиснули фігурку дівчини, від якої линуло відчутне тепло.
     - Гадаєш, це може спрацювати?
     - Сподіваюся.
     Ніка вдивилася йому в схвильовані блакитні очі, які захоплювали у своїй полон. Вона й не думала про щось шкодувати, навіть якщо все скінчиться у найгіршу сторону.
     - Я люблю тебе. - зізнання вилетіло з її вуст з незвичною легкістю, наче вона безліч разів тренувалася вимовляти ці слова.
     - Я теж. Безмежно...
     - Знаю. Щойно згадала той день на мосту. Пробач, що змусила тебе так довго чекати.
     - Нічого.
     Важко дихаючи, Ніка знову поглянула на годинник. До спалаху лишилося всього десять секунд.
     - Заплющ очі. - відчайдушно попросила вона, сподіваючись, що це допоможе йому захиститися від убивчого світла. Проте Джеліос не послухався. Його добродушне обличчя приблизилося до її зіщуленого обличчя на мінімальну відстань, що аж Ніка могла відчувати його тепле дихання на своїй шкірі. Джеліос поцілував її вперше. Легкий дотик його губ подарував їй незгасиму надію. Її серце спалахнуло якимсь незбагненним полум'ям, що стрімко поширювався по всьому тілу.
     Вона намагалася не думати, що за кілька секунд вони можуть загинути разом з цілим містом. Здавалося, ця мить стала для неї цілим життям. Усе злилося докупи - думки, мрії та бажання. Ніка забула геть про все на світі, лише відчула як статуетка почала обпікати її долоню. Проте, не зважаючи на пекучий біль, вона так міцно зціпила пальці, що ніщо не змогло б їх зараз розімкнути.
     І ось це сталося. Неймовірний спалах світла, що блискавично виринув з колони Сонця, просякнув її зір. Довкола геть усе стало сліпучо білим. Цей колір був скрізь у повітрі, у її думках, всередині, здавалося, вона стала його частиною. Не було чути жодного звуку, тиші також не існувало. Ніка навіть подумала, що вони зазнали невдачі, що спалах поглинув все місто заразом і їх. Статуетка у її руці перетворилася на крижаний лід. Раптом вона відчула як щось тепле торкнулася її замерзлих пальців. Цей приємний дотик переконав її у протилежному.
     Нарешті білий колір повністю розтанув. Перед нею знову з'явилося добродушне обличчя. Ніка міцно пригорнула до себе Джеліоса, наче він міг зникнути разом з тим світлом. Всередині вирувала нестримна радість та безмежне відчуття тріумфу. Вони спромоглися перебороти страх, зуміли дійти до переможного кінця.
     - Нам вдалося? - з відвертим сумнівом спитався він. Невже він не бачив, що колона Сонця безпечно виблискувала сяйвом, а Пеліон був врятований? Це ж було очевидно.
     - Так! Тепер ми завжди будемо разом. - Ніка обережно торкнулася руками його усміхненого лиця. Зненацька якесь погане передчуття зародилося у її свідомості. Щось було не так. Його примружені блакитні очі стали скляними та віддзеркалювали порожнечу.
     - Я маю тобі дещо сказати. - його голос був доволі м'яким, проте не зміг приховати тривожні нотки.
     - Ти втратив зір. - у відчаї видихнула Ніка, не в змозі стримати сліз. Вона знала, що траплялося з тими, хто сліпнув під час спалаху. - Ти бачиш лише темряву. Ні, ти не заслуговуєш на таке.
     - Ніко, темряви ніколи немає там, де є світло. Ти - моє світло. Я не хотів бути у твоїх очах слабким та безпомічним. Прагнув врятувати тебе...
     - Ти справжній герой.
     - Ніякий я не герой, просто звичайна людина. Залишайся зі мною...
     - Джеле, я ніколи тебе не покину. Стривай... Орен віддав мені ключа! - раптово згадала Ніка, всовуючи руку у кишеню, її пальці відразу намацали невеличкий флакон з прозорою рідиною. - Ось, випий це хутчіш. Сподіваюся, ще не пізно.
     Вона швиденько влила йому у рот цю рідину. Джеліос закашлявся та заплющив очі. Очікування було таки нестерпним. Її погляд окинув площу. Кардек, найманці та Орен зникли, очевидно спалах відніс їх у свій час. Зенон також кудись подівся.
     - Ви впоралися, недарма я поклав на вас цю вкрай важку місію. - пролунав низький незнайомий голос за її спиною.
     Ніка озирнулася та побачила високого чоловіка з довгим чорним кудрявим волоссям та борідкою. Він наближався до неї швидкою, граційною ходою. Вона згадала, що вже бачила його раніше - у вежі Шепоту. Це безсумнівно був Кадем Пел. Той самий засновник Пеліону та визволитель Фердону.
     - Ти якраз вчасно, татку. - піднявшись з бруківки, Латея підбігла до Кадема та повисла на його шиї.
     - Татку? - здивовано вигукнув Максіон Тис, також наблизившись до них.
     - Гадаю, настав час розповісти вам усім правду. - стишено промовив засновник Пеліону, схвильовано поглянувши на Джеліоса, що раптово відкрив очі та втупився у заціпеніле обличчя Ніки.
     - Ти стала ще гарнішою.
     - Ти можеш бачити! - аж занадто гучно крикнула вона, обійнявши його за плечі. - Це диво.
     - Справжнісіньке.
     - Диво те, що він вчасно прийняв препарат. Ще кілька хвилин і наслідки були б непоправними... Зрештою все обійшлося на цей раз. - проголосив Кадем Пел, розгладжуючи борідку.
     - Латеє, як ти так швидко видужала, і чому спалах не подіяв на тебе? - недовірливо запитала Ніка.
     - Це легко пояснити. - знову заговорив Кадем. - Коли вона була ще малою, я дав її спеціальний препарат, який служить захисним механізмом проти спалаху, проте має невеличкий побічний ефект. Напередодні, кожний раз з'являються лихоманка та слабкість, зрештою симптоми швидко минають. Лише так я міг вберегти дочку від свого власного винаходу - цієї колони Сонця, яка багато століть тому дала змогу здійснити Пеліон перехід.
     - Пробачте, що так довго обманювала вас. Я - дочка засновника Пеліону. - з гідністю промовила Латея, все ще обіймаючи батька. У Ніки та Джеліоса повідвисали щелепи. Але найбільше був приголомшений Максіон, він навіть не знав як на реагувати на ці слова. Запала тривала мовчанка. - Максіоне, я прибула у цей час, щоб передати тобі послання за велінням мого батька. Також підкинула браслет під ліжко Ніки, щоб вона могла захистити себе від найманців. Зенон дізнався про мою таємницю біля вежі Шепоту...- Латея вмовкла, намагаючись розшукати поглядом Зенона Рейнола. Ніка з болем поглянула на те місце, де він лежав ще до спалаху.
     Джеліос ще не знав, що сталося з його другом, адже був непритомний у той трагічний момент.
     - Де Зенон? - стурбовано спитався Джел, наче передчуваючи щось погане.
     - Він...він...Кардек убив його. - ледь видушила з себе Ніка, відчуваючи запаморочення в голові.
     - Ні, такого не могло статися. Зенон найсильніший... Він завжди витягував всіх із халепи...
     - Мені шкода.
     - Спалах повернув всіх найманців та Орена Трейка до їхнього часу. А Зенон... - Кадем раптово вмовк, щось ретельно обмірковуючи. - Ми перемогли. Тепер вам слід дізнатися правду, яку так ретельно приховував Зенон Рейнол усі ці роки.
     Ніка відчула, як сіпнулося її серце. Вона помилялася щодо Зенона, він був чудовою людиною. Тепер вона пожертвувала б всякою правдою, аби він тільки був живим.
     - Що ви маєте на увазі? Зенон нічого не приховував від мене! Він мій найкращий друг! - недовірливо викрикнув Джеліос.
     - Ця історія розпочалася ще задовго до твого народження.
     - Ви справді заснували Пеліон? - втрутився ошелешений Максіон.
     - Я був завзятим мандрівником. Більшу частину свого життя провів у довгих та небезпечних мандрівках. Побував на різних землях, бачив незміренну кількість чудес. Одного разу я опинився у старому місті, що не було схожим на інші. Його мешканці були привітними та щирими, ніколи не знали, ні воєн ні голоду. Проте місто знаходилося на межі руйнування, воно було розміщене на небезпечній місцині. Мої розрахунки показали, що через декілька місяців воно опиниться у проваллі. Звісно я мусив цьому запобігти, тому негайно взявся до роботи. Нестача часу вдавалася у взнаки, проте це не спиняло мене. Багацько безсонних ночей клопіткої праці дали свій результат.
     - Ви створили колону Сонця...
     - Саме так. Точніше кулю на її верхівці, що допомогли мені перенести місто та його жителів у безпечне місце. Дізнавшись про щасливий порятунок, вони назвали місто на мою честь. Це було так люб'язно з їхнього боку. Відтоді я вважаюся засновником Пеліону.
     - Стривайте... - поспіхом урвала його Ніка. - Звідки фердонці знали легенди про це місто?
     - Тоді я ще не здогадувався про існування Фердону, який виник лише після кілько століть.
     - Як же Ви тоді перемістили Пеліон на його місце?
     - Це трохи заплутано, проте спробую пояснити. Перший перехід Пеліону відбувся лише у просторі. Після цього я продовжив мандрувати, тільки робив це крізь час. Саме тоді я дізнався про Фердон - місто, де панували злидні та страждання. Тиранічна влада Квартету прирекла всіх його жителів на мізерне існування. Я не міг стояти осторонь і дивитися як гинуть безневинні люди, тому вислав Квартету попередження, в якому було сказано: якщо вони не припинять свої жорстокі дії щодо народу, я буду змушений втрутитися. Та й розповів їм про свій задум - перенести легендарний Пеліон на місце Фердону. Я вже вдосталь наслухався всіх тих чудових історій про місто, де немає розбрату та страху та й про його великого засновника - людини великої честі та шляхетності. Фердонці мріяли опинитися в Пеліоні, саме тому я вирішив перетворити їхні відчайдушні мрії на реальність. Їхні страждання пробудили в мені жагу до дій. Проте я зробив прикру помилку, коли посвятив членів Квартету в свої плани. Мабуть гадав, що вони нарешті схаменуться та залишать людей у спокої. Звісно, такого ніколи не сталося б. Квартет будь-що прагнув знайти вихід. Вони спромоглися відчинити часовий портал саме у ваш час та добути певну інформацію про спалахи та статуетки. Потім найняли найманців, щоб знищити ці статуетки, які були ключем до всього.
     - Ви теж створили ці статуетки? - вражено вигукнув Максіон Тис.
     - Так, вони допомогли мені перемістити місто у часі. Це сталося тисячу років тому. Проте я не врахував одного факту. Кожне п'яте століття загроза повертається. Безмірна сила спалаху може зруйнувати все місто. Це було справжні тортури, я довго мислив над цією проблемою, адже мені були небайдужі пеліонці. Я щиро полюбив і місто і його мешканців.
     Спочатку я замислив знищити колону, але це було досить ризиковано. Один хибний крок і всеньке місто могло зникнути навіки. Зрештою, я просто вирішив залишити все на своїх місцях.
     - Виходить, що це був другий спалах? - поцікавилася Ніка, сплівши руки докупи.
     - Саме так. Перший нищівний спалах я зумів відвернути, проте зіткнутися з наступним мені було вже не під силу. Саме тому я звелів своїй дочці передати послання... Для активації захисного механізму потрібно було знищити одну статуетку. На жаль, я не встиг сказати про це Латеї, яка вже відправилася до вашого часу. Проте знайшов доволі непоганий вихід. Я віддав статуетку та власноручно намальовану картину одному чоловікові, що володів подарунковою крамницею, адже безсумнівно знав, що Ніка обов'язково її знайде. Також я передав йому невеличке послання.
     - Лише той, хто прийме поразку зможе перемогти. - захоплено прошепотіла вона.
     - Я знав, що ви зрозумієте його зміст.
     Ніка лише невпевнено кивнула, адже здогадалася майже в останній момент.
     - Чому ви передали послання саме для нас? Ви могли обрати будь-кого. - зашаріло спитався Максіон.
     - На це у мене є дві причини. По-перше ви здатні здійснювати перехід, отже можете вільно перебувати під час спалаху біля колони.
      А що друге?
     Кадем замовк на мить, а тоді тяжко зітхнув.
     - Я зумів стримати загрозу вперше, проте з кожним разом мені стає усе важче подорожувати у часі. Мої сили вичерпуються, саме тому я вирішив створити династію охоронці Пеліону. Цю династію повинен був започаткувати один із моїх синів.
     Це зробиш ти, Джеліосе.
     - Я? - він широко вирячив очі, гадаючи, що чогось не дочув.
     - Так. У мене є два сини та дочка. Ти та Біон. Я відправив вас крізь час, щоб ви змогли відвернути спалах та стати початком нової епохи в історії міста.
     - То Джеліос твій брат? - приголомшено висловив Максіон, дивлячись у сяюче обличчя Латеї.
     - Так. Тато відправив мене сюди, щоб передати послання та наглядати за ним. А втім, мій молодший братик й сам уміє справлятися, чи не так? Ось чому, я так переймалася його безпекою.
     - Ні, це не може бути правдою. Нас виховав дядечко Реб, тому що наші батьки були мандрівниками. Вони покинули нас.
     - Так. Я ж говорив, що постійно мандрував. Пробач, що вчинив так з вами. Це було задля вашої безпеки. На жаль, я не встиг дати вам препарат, що оберігає від спалаху, . До речі, Реб Кернеус не був вашим дядьком, він був моїм хорошим другом.
     - Про яку безпеку ти можеш говорити? Біон ледь не загинув від рук винищувачів. - нестримано закричав Джеліос.
     - Так, винищувачі не входили у мої плани. Прикро, що Біон покинув Пеліон. Принаймні я знаю, що він щасливий.
     - Значить, ми були лише частиною твого плану? Я втратив усю свою сім'ю, тепер і найкращого друга.
     - Я прагнув захистити вас від своїх ворогів. Вони намагалися зашкодити вам. - спробував виправдатися Кадем, співчутливо дивлячись синові в очі.
     - Зенон знав правду? - поцікавилася Ніка.
     - Так. Колись його батько - Саркон Рейнол був також моїм другом.
     - І що сталося?
     - Він зажадав влади. Тому відновив Квартет Пеліону. Проте Зенон не сприйняв його погляди. Дружба з тобою була для нього безцінною. Він пообіцяв мені захищати тебе аж до кінця свого життя.
     - І він дотримав обіцянку. - Ніка відчувала палючу провину в його смерті.
     - Його сміливій вчинок назавжди залишиться у нашій пам'яті. Зенон Рейнол був справжнім героєм. Його жертва не буде марною.
     - Він мій друг. Я ніколи не змирюся з його загибеллю. - Джеліос все ще не міг прийти до тями
     - Є певна ймовірність, що... - Кадем замислено пробурчав щось собі під ніс. - Не знав, чи взагалі варто вам про це розповідати та тішити марними надіями.
     - Будь ласка, не потрібно більше ніяких таємниць.
     - Гаразд... Зенон може бути живим. Спалах має здатність не тільки відбирати але й рятувати людські життя, можливо, браслет найманця лише серйозно його поранив, саме тому він і зник разом із спалахом.
     - Де ми зможемо його знайти?
     - Якщо я маю рацію, то як прийде час Зенон Рейнол сам з'явиться. І здивує вас усіх своєю появою. З цього моменту я Кадем Пел призначаю вас охоронцями Пеліону. Несіть цей титул гідно та ніколи не зневіряйтеся у власних силах. Тепер я цілковито впевнений, що місто знаходиться у надійних руках. Його краса та міцність вражатиме не одне покоління, адже ваші нащадки переймуть цю відповідальність та будуть піклуватися про Пеліон у майбутньому.
     - Ми виправдаємо вашу довіру. - пообіцяв Максіон, взявши вцілілу статуетку в руки. - Але, якщо одна статуетка була знищена...Як відвернути спалах наступного разу. Ви ж самі говорили, що загроза повернеться через п'ятсот років.
     - Ой, я вже й забув. Маю для вас маленькі даруночки. - Кадем вийняв з-під своєї накидки цілісіньку фігурку юнака, червону троянду та якийсь малюнок.
     - Але як?
     - Ці статуетки не можливо знищити, вони завжди будуть існувати в часі. Ніко, тобі передала вітаннячко одна дуже щаслива родина й попрохала віддати тобі цю красиву квітку, що була вирощена у їхньому власному садочку.
     Ніка обережно взяла пальцями тендітну троянду, пелюстки якої вже трохи прим'ялися. Вдихнувши її солодкуватий аромат, вона уявила собі усміхнені лиця Орена, Ларії та їхнього синочка Рена. Нарешті, вони пізнали справжню радість та свободу, яких так довго прагнули.
     - Джеле, сподіваюся колись ти зможеш мені пробачити. Я люблю тебе, синку. Ось візьми. Це емблема Пеліону, сам нещодавно вигадав. Я повернуся, коли закінчу всі свої справи. Нам час вирушати.
     - Я сумуватиму за тобою, братику. - вимовила Латея Пел, міцно обійнявши розгубленого Джеліоса.
     - Ви можете залишитися хоч на деякий час... - з надією промовив Джеліос, зиркнувши на малюнок у своїй руці. Це було коло, від якого відходили хвилясті лінії, наче промінчики від сонця. Всередині кола було розміщено дві фігурки: юнака та дівчини, а на задньому плані височіла колона, оповита трояндами.
     - Ми повертаємося у свій час. Скільки всього потрібно ще зробити. Відновити красу міста після переходу та подбати про благополуччя мешканців. - похитав головою засновник Пеліону.
     - Прощавай. - Латея взяла Максіона за руку та поцілувала у побагровілу щоку. - Ми ще обов'язково побачимося. Не втрачай надії.
     - Я чекатиму...
     - Спасибі. - сказала Ніка чорноволосій дівчині.
     - Ні, це я повинна подякувати. Ти бездоганно зі всім впоралася. Можна лише уявити скільки таємниць приховує у собі це дивовижне місто, оберігайте його. - промовила Латея.
     Кадем Пел сумно всміхнуся та став поряд з дочкою. За мить, їхні постаті розвіялися у повітрі. Джеліос не відводив набряклих очей від того місця, де щойно безслідно зникли його батько та сестра.
     Ніка міцно стиснула його руку. Небезпека минула, тепер усі їхні страхи залишилися позаду.
     Трійця нерухомо стояла посеред Трояндової площі, де щойно трапилися всі ці незвичні події.
     Спалах став початком нової історії легендарного міста Пеліон.
