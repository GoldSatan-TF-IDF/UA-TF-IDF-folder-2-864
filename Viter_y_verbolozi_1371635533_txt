Вітер у верболозі
Кеннет Грехем


Розділ 1 ВИСОКИЙ БЕРЕГ

Таки добряче потрудився Кріт у своїй маленькій оселі, бо настала пора весняного прибирання. З самого ранку він під¬мітав підлогу, витирав ганчіркою пилюку, чистив приступки на сходах та стільці, білив вапном стіни... Порався так, аж пилюки понабивалося йому в очі й рот, а чорне хутро геть заплямилося вапном, та ще й спинку ломило й лапки зані¬міли. А довкола буяла весна — і вгорі, у повітрі, і внизу, на землі; навіть сюди, до його темної вбогої хатини, донесла вона той дух «божественного неспокою» й невиразних праг¬нень» Отож не дивно, що він раптом жбурнув щітку на підло¬гу й гукнув: «До дідька!», «От ще мені!», «Цур йому, тому прибиранню!» та й подався геть із хати, навіть куртку за¬був натягнути. Щось владно кликало його нагору. Кріт пірнув у вузький стрімкий тунель, зовсім не схожий на ті мощені Ходи, якими лазять звірята, що мешкають ближче до неба та сонця. Він рив, копав, шкріб, дерся, тоді знову дерся, шкріб, копав, рив, завзято працюючи маленькими лапками й бурмочучи: «Нагору! Скоріше нагору!», аж врешті — гоп! — мордочка виткнулася до сонця, ще мить  — і Кріт покотився по теплій луговій травиці.
— Ото розкіш! — мовив він до себе, — Це тобі не хату бі¬лити!Сонце обдавало теплом його хутерко, лагідний вітерець обвівав розпашіле чоло, а дзвінка і радісна пташина пісня лунала, здавалося, надто гучно, бо його слух притупився від довгого підземного відлюддя. Миттю скочивши на всі чотири лапки, сповнений радості життя та захвату від самої весни, без усякого там прибирання, він помчав лугом, поки не опи¬нився біля дальнього живоплоту.
—	Стривай-но! — гукнув йому від перелазу старий кріль. — Шість пенсів за прохід через приватне володіння!..
Але Кріт тільки кинув на нього нетерплячий, зневажли¬вий погляд і гайнув уздовж огорожі, повз інших кроликів, що повитикалися зі своїх нірок на той галас.
—	Цибулячий соус! Цибулячий соус! — не втерпів він, щоб не подражнити їх, і, перш ніж вони змогли придумати щось путнє у відповідь, зник з очей. А вони тоді почали сваритись між собою:
—	Який же ти дурень! Чом ти не сказав йому?..
—	А чому ти сам не сказав?..
—	Треба було нагадати йому... — І таке інше, як воно зав¬жди буває.
Та, певна річ, було вже запізно. Крота й слід загув...
Усе навкруг здавалося надто гарним, щоб бути схожим на правду. Кріт завзято гасав по луках, обминав огорожі, пе¬ретинав чагарі й повсюди бачив те саме: пташки мостять гніздечка, квіти розпукуються, листочки прокльовуються з бруньок — і все радісне, чимось захоплене, сповнене снаги. І Кріт, замість того щоб слухати докорів сумління, його на¬шіптувань: «А як же з побілкою?», — відчував лише, як то весело серед усього цього клопоту бути єдиним неробою. Що не кажи, а у вільний день найкраще, певно, не те, що сам відпочиваєш, а те, що бачиш, як ревно працюють інші.
Йому здавалося, що більшого щастя й бути не може, ко¬ли він після отого гасання опинився раптом на березі повно¬водої річки. Досі Кріт ще ніколи не бачив річки — цього лис¬кучого, звивистого, пружнотілого звіра. Насмішкувата й за¬дьориста, вона біжить, хлюпає хвилею, підхоплює все, що тільки може, а потім кидає сміючись і вже затіває нові пус¬тощі, а то вгамується на мить, а тоді знову закрутить і вже не відпускає. Все танцює й тремтить у виблисках, мерехтіння в іскорках світла, шарудінні й вируванні, гомоні й булькотінні. Річка приголомшила Крота, зачарувала. Він дріботів берегом, як дріботить заворожена мала дитина біля дорослого, коли той розповідає їй щось дуже цікаве. Нарешті Кріт стом¬лено сів біля води, а річка все гомоніла до нього, вела й далі оту оповідь, найкращу в світі, яку несла з самих надр землі, щоб зрештою переповісти безмежному невтолимому морю.
Так сидів він на моріжку й дивився через бистрину, рап¬том в очі йому впала маленька темна діра на протилежному березі, над самою водою. І аж замріявся Кріт: який то, пев¬но, гарний притулок для невибагливого звіряти, що полюбляє затишне прибережжя, недоступне для паводка й далеке від гамору та куряви; коли враз помітив, як щось маленьке й блискуче мигнуло в тій нірці, зникло, тоді знову блимнуло, наче крихітна зірочка. Та навряд чи зірка могла б бути в та¬кому непідхожому місці; а як на жука-світлячка воно було надто мале і яскраве. А потім Кріт завважив, як воно кліп¬нуло до нього і цим виказало, що то — око; а тоді довкола ока почала вимальовуватися мордочка — як ото рамка дов¬кола картини.
Гостренька брунатна мордочка з вусами.
Поважна кругла мордочка, І знову той зблиск у оці, що найперше привернув його увагу.
Маленькі гарні вушка й густе шовковисте хутро.
Та то ж Водяний Щур!
Звірята застигли, обережно розглядаючи одне одного.
—	Привіт, Кроте! — гукнув Водяний Щур.
—	Привіт, Щуре! — озвався й Кріт.
—	Чого не перебираєшся сюди? — за мить спитав Щур.
—	Легко сказати — перебиратися. — Кріт аж трохи обра¬зився, він-бо вперше опинився біля річки й знати не знав, як тут собі зарадити.
Щур мовчки нахилився, відв’язав мотузок, потім потягнув до себе й легенько ступив у човник, якого Кріт попервах і не помітив. Човник, блакитний зовні й білий усередині, був якраз на двох, і Кріт одразу прикипів до нього серцем, хоч і не розумів ще, яка з човна користь.
Щур наліг на весла, швидко перетнув річку й пристав до берега.
І Кріт, зойкнувши від захвату, несподівано для себе опи¬нився в справжнісінькому човні.
—	Який щасливий сьогодні день! — вигукнув він, коли Щур, відштовхнувшись од берега, знову сів на весла. — А знаєш, я ще ніколи не плавав у човні.
—	Та невже? — Щур аж рота роззявив з подиву: — Ні¬коли в житті ти не... ніколи не плавав?.. Ну й ну! Що ж ти тоді робив?
—	Ет, хіба те порівняєш з оцим чудом? — зніяковів Кріт. Зручно вмостившись на кормі, він обводив замилуваним оком м’якенькі лавчини, і весла, й кочети, і все інше дивовижне човнярське спорядження. Човник легенько колисав його, і Кріт міг заприсягтися, що нічого кращого на світі й бути не може.
—	Чудом, кажеш? Та ні. Це не чудо, а найголовніше в житті, — поважно мовив Водяний Щур, налягаючи на весла. — Повір мені, юний друже: ніщо — ну, анічогісінько — не може дати такої втіхи, як просто побавитися з веслами. Просто по-бавитися, — мрійливо вів він далі, — побавитися... з веслами... побавитися...
—	Ой, дивися, Щуре! — раптом скрикнув Кріт.
Та було вже пізно, бо човник з розгону врізався в берег. Замріяний, щасливий веслувальник, упавши шкереберть, ле¬жав на дні човника й сукав ногами.
—	...побавитися з веслами... Або під веслами... — незворуш¬но, ще й з лагідною усмішкою вів далі Щур, підводячись. — У човні чи за човном — не має значення. Справді, ніщо тут не має значення, в цьому вся штука. Вирушаєш кудись чи ні, добуваєшся до мети чи потрапляєш у зовсім інше місце, а чи й зовсім нікуди не добуваєшся — так чи інакше ти при ділі, хоча нібито нічого особливого не робиш, а якщо й зро¬бив щось, усе одно всього не переробиш — робота завжди є, і ти можеш братися до неї, як забажаєш, але краще б не ро¬бити нічого. Слухай! Якщо в тебе сьогодні нема якогось пильного діла, чому б нам не прогулятися вниз по річці? Часу в нас вдосталь.
Кріт на радощах аж ніжками захвицав. Потім вдоволено зітхнув на повні груди і, пойнятий безмежним блаженством, відхилився на м’яку спинку сидіння.
—	Чудовий сьогодні день!.. — мовив він. — Ну, то їдьмо хоч зараз!
—	Зачекай хвильку! — відповів Щур. Він прив`язав чов¬ника, видерся до своєї нірки й незабаром з’явився знову, згинаючись під вагою кошика, туго напакованого їжею.
Щур опустив кошика в човен і звелів Кротові;
—	Запхай його собі під ноги.
Тоді відв’язав човна й сів на весла.
—	А що там у коші? — спитав Кріт: його розпирала ці¬кавість.
—	Холодне курча, — кинув Щур, — холоднем’ясокопчений- язикшинкасолоніогірочкисалатфранцузькібулкирибніконсерви-
шпинатімбирнепиволимонадсодовавода...
—	Годі, годі! — у захваті скрикнув Кріт. — То вже заба¬гато!
—	Ти гадаєш? — поважно запитав Щур. — Це лише те, що я звичайно беру на невеличкі прогулянки; інші звірята зав¬жди дорікають мені, що я скнара й усе дуже задрібно краю, щоб, мовляв, надовше стачило!
Кріт ще ніколи не чув такого довгого слова. Захоплений новим незвичайним життям, він весь поринув у нього й немов сп’янів від усіх тих зблисків та брижів, пахощів і звуків, від сонячного буяння... Він черкав лапкою сліди на воді й ніби снив наяву. А Водяний Щур — як то й годиться доброму хлоп¬цеві — незворушно змахував веслами й намагався не зава¬жати йому.
—	Мені страшенно подобається твоє вбрання, друже, — озвався він за півгодини чи й більше. — Як тільки трапиться нагода, я й собі хотів би замовити такий оксамитовий смо¬кінг на щодень.
—	Вибач мені, будь ласка, — стрепенувся Кріт, майже че¬рез силу оговтуючись від своїх мрій. — Ти, напевно, маєш мене за нечему, але ж усе це для мене така дивина. То он... яка... вона... річка!
—	Саме ця Річка, — уточнив Щур.
—	А ти справді живеш разом з річкою? Оце життя!
—	Разом з нею, і при ній, і на ній, і в ній, — сказав Щур . — Вона мені брат і сестра, і тітонька, й товариство, і їжа та питво, і — звісно! — купіль. Вона — мій світ, і не тре¬ба мені іншого. Те, чого вона не має, чи й варто мати, а те, чого вона не знає, не варто знати. Господи, чого ми тільки не пережили разом! Зима чи літо, весна чи осінь — вона зав¬жди сповнена радощів і тривог. Коли в лютому починається повінь, у моїх коридорах та льохах стає зовсім мокро, а до спочивальні крізь вікно тече руда водиця, і це мені аж ніяк не до вподоби. Та незабаром повінь помалу спадає, тільки за¬лишає на стінах мул, що пахне краще, ніж кекс із родзин¬ками, а очерет з водоростями забивають усі ходи, і я по них бігаю, мов по сухій перині, навіть ніг не замочу, ще й зна¬ходжу там щось смачне та й взагалі чимало цікавих речей, що їх усякі нехлюї ненароком упускають з човнів!
—	А тобі не буває нудно? — наважився спитати Кріт. — Весь час тільки ти та річка і більше нікого, ні з ким і сло¬вом перемовитися!
—	...І більше нікого... Гаразд, не буду тебе розчаровува¬ти, — терпляче мовив Щур. — Ти тут новенький і, певна річ, всього не знаєш. Та берег нині такий заселений, що дехто на¬віть вибираються звідси. А взагалі — це просто неподобство. Видри, зимородки, нирки, куріпки — всі вони вештаються тут цілий день, ще й вимагають: зроби для них те, зроби се — ні¬бито у мене свого діла нема!
—	А що о-о-он там? — поцікавився Кріт, махнувши лапкою у бік розлогих заплавних лук, що починалися від берега і тяглися аж ген до темної смуги лісу на обрії.
—	Там? Та то ж і є Старий Ліс, — відказав Щур. — Тіль¬ки ми, бережани, не часто ходимо туди.
—	А ті, хто там живе, вони... вони хороші? — спитав Кріт трохи наче збентежено.
—	Ну-у-у... — спроквола відповів Щур. — От давай помір¬куємо разом. Білочки — то народ чудовий. Кролики теж — щоправда, не всі, бо серед них трапляються всякі. Є ще там Борсук. Він живе в самісіньких нетрях і ні за які гроші не погодиться жити деінде. Добрий старий Борсук! Його ніхто не чіпає. Бо хай тільки спробує... — значуще додав він.
—	А що, хіба хтось хотів би зачепити його? — здивувався Кріт.
—	Ну звісно... різні є звірі,— якось невпевнено почав пояс¬нювати Щур. — Куниці там... тхори... лиси всякі. Вони теж бувають нічого собі... У мене між них є добрі знайомі: при зустрічі вітаємось і все таке... Тільки часом на них щось таке находить — та це кожен знає!.. І тоді вже... Ні, краще їм не довіряти, от що я скажу.
Кріт добре знав — серед звірят не заведено теревенити про всякі лиха, що можуть спіткати їх, ба навіть згадувати про це. Тому перевів розмову на інше.
—	А за Старим Лісом що? Там щось наче тьмяно синіє. Нібито якісь пагорби. Або імла над містом — чи то просто хмари?
—	За Старим Лісом розлігся Широкий Світ, — пояснив Щур. — Але він не для нас із тобою, нам до нього зась. Я там не бував і не збираюся... Та й тобі він ні до чого, якщо всі клепки маєш. І облишмо про це говорити, прошу тебе. Стри¬вай! Ось нарешті наш затон; тут ми й поснідаємо.
Вони звернули з бистрини до тихої заводі, схожої на ма¬леньке озерце. Зелені береги полого спускалися до води. Бру¬натне коріння дерев таємниче звивалося під безмовною водною гладінню. А трохи далі, за уступом греблі, де вирувало сріблястопінне безладдя і де пліч-о-пліч із сірою громадою млина невтомно плюскало млинове колесо, простір повнився приглу¬шеним, заспокійливим гомоном, в одноманітність якого, од¬нак, раз у раз впліталися якісь чисті бадьорі звуки. Від за¬хвату Кріт аж сплеснув передніми лапками й видихнув:
— Оце так-так! Оце ну!
Щур пристав до берега, прив’язав човника, допоміг ще не¬призвичаєному Кротові зійти на землю й витяг кошика з хар¬чами.
Кріт як великої ласки попросив дозволити йому самому розпакувати кошика. Щур охоче погодився, а сам задоволено простягся на траві. Тим часом його збуджений друг, розсте¬ливши скатертину, діставав один по одному таємничі пакунки й розкладав, як належить, усе, що в них було, і без угаву, тільки-но перед його очима з’являлася нова страва, захопле¬но вигукував:
—	Оце так-так!
Коли все було готове, Щур скомандував:
—	А тепер, хлопче, налітай!
Кріт охоче підкорився, адже він почав своє весняне при¬бирання, як годиться, ще вдосвіта й відтоді не мав у роті ані крихти. І стільки подій уже сталося з ним сьогодні, що здавалося, наче те порання було давно-давно, багато днів тому.
—	На що ти там задивився? — спитав Щур невдовзі, коли вони заморили черв’ячка і Кріт хоч ненадовго міг відірвати погляд від скатертини.
—	Я задивився, — сказав Кріт, — на смугу бульбашок, що рухаються по воді. Ото потіха!
—	Бульбашки? Ого! — вигукнув Щур і радісно заплескав у долоні, наче вітаючи когось.
З води вигулькнув широкий лискучий писок, а тоді й сам Видра вискочив на берег і став обтрушувати воду з хутра.
—	Ненажери! — докинув він, скоса зиркнувши на їжу. — Чом не покликав і мене, Щурку?
—	Та так уже вийшло, — пояснив Щур. — До речі, знайом¬ся — мій приятель Кріт.
—	Дуже, дуже приємно, — мовив Видра, і вони одразу стали друзями.
—	Такий шарварок повсюди! — сказав Видра. — Неначе весь світ висипав на річку. Я умисне втік до цього затону, щоб мати хоч хвильку спокою, аж нате — ви, хлопці! А втім... перепрошую, я, бачте, зовсім не хотів вас образити.
Раптом ззаду почувся шурхіт; він долинув від живопло¬ту, де грубим килимом вкривало землю торішнє листя. Сму¬гаста голова на міцній шиї висунулася з кущів.
—	До нас, до нас, любий Борсуче! — загукав Щур.
Борсук ступив трохи вперед.
—	Гм! Товариство! — буркнув він, повернувся спиною і зник.
—	Оце такий він у нас! — зауважив розчарований Щур. — Просто терпіти не може громади. Отож сьогодні ми вже його не побачимо. А скажи, хто ж там іще об’явився на річці?
—	Та хоча б Жаба об’явився, — відповів Видра. — На своє¬му хваленому новому гоночному човні; куди там — новісінь¬кий веслярський костюм, усе з голочки!
Щур з Видрою перезирнулися й засміялись.
—	Пам’ятаєш, ще недавно для нього нічого не існувало, крім яхти...— сказав Щур. — А тоді вона йому набридла, і він ударився у веслування. Отак би тільки веслував та веслував цілими днями без перепочинку. Такої наробив веремії з тим веслуванням!.. А торік завів собі був плавучий дім. То ми всі мусили гостювати в тому плавучому домі й удавати, ніби він нам страшенно подобається. Жаба збирався прожити в ньому все життя! Отак з усім, до чого не візьметься: дуже скоро воно йому набридає, і з’являється нова примха.
—	І такий же хороший хлопець... — задумливо докинув Видра. — Але якби не оце його хить та хить у голові!
З того місця, де вони сиділи, через острівець було добре видно річкову бистрину. І саме цієї хвилини там з’явився гоночний човен. Весляр, коротенький, опецькуватий, здіймав зливу бризок, розгойдував човна, але працював ревно. Щур підхопився й загукав до нього, але Жаба — бо то був він — тільки заперечливо похитав головою й завеслував іще завзя¬тіше.
—	Якщо так гойдатиметься, то довго в човні не втримаєть¬ся, — мовив Щур і знову сів.
—	Авжеж, не втримається, — хихикнув Видра. — Я вам не розповідав про той кумедний випадок з Жабою та шлюзовим начальником? А було так. Жаба...
Якась заблудла Муха-Одноденка гайнула на бистрину не¬певним, кривулястим летом, мов підпилий дженджик, що ви¬рушив полонити світ. Аж ось плюснула хвиля — хлюп, і Му¬хи як не було.
Щез і Видра.
Кріт озирався довкола. Голос Видри ще бринів йому у вухах, але місце на травці, де той вмостився був так зручно, було порожнє. Ніде аж до самого обрію не видно ніякого Видри.
Зате на воді знову з’явився ланцюжок з бульбашок.
А Щур щось мугикав собі під ніс, і Кріт згадав, що вихо¬вані звірята не висловлюють подиву, коли хтось із приятелів раптово зникає, хай навіть без видимої на те причини.
—	Так, так, — озвався Щур. — Час, мабуть, і рушати. От тільки хто з нас краще спакує назад цей кошик? — Відчува¬лося, що він не має особливого бажання братися до такої почесної роботи,
—	Ой, будь ласка, дозволь мені! — стрепенувся Кріт.
Щур, певна річ, дозволив.
Складати харчі в кошик — справа не така приємна, як ви¬кладати з нього. Зовсім ні. Але Кріт ладен був братися до всього залюбки. Та щойно він запакував кошика й міцно стяг¬нув ремінцями, на очі йому потрапила тарілка, що нахабно визирала з трави; довелося все робити вдруге. А тоді Щур побачив виделку, яку давно б мав помітити. А понад усе — треба ж — виявилося, що Кріт весь час сидів на слоїку з гірчицею й зовсім цього не відчував. Проте ніщо не зіпсувало йому настрою, і він зрештою щасливо довів справу до кінця.
Сонечко вже хилилося до обрію. Щур був у замріяному настрої і на шляху додому легенько працював веслами, бур¬мочучи собі під ніс якісь віршики, І не дуже зважав на Кро¬та. Зате Кріт був у захваті від смачного сніданку, від цієї прогулянки й від самого себе. Човник став для нього вже як рідний дім (Кріт подумав про це). Тепер йому не сиділося на місці, і він попросив:
—	Щурику! Дай мені трохи повеслувати! Будь ласка!
Щур, усміхаючись, похитав головою:
—	Тільки не зараз, мій юний друже. Доведеться почека¬ти, доки ти трохи навчишся. Це не так легко, як здається.
Кріт заспокоївся, але ненадовго. Його дедалі більше пе¬реймала заздрість до Щура, котрий веслував так вправно і легко. Якийсь біс під’юджував його, що він міг би робити це анітрохи не гірше. Він схопився і стрімко метнувся до ве¬сел. Щур, який мрійливо дивився на воду, нашіптуючи собі свої вірші, від несподіванки полетів зі свого сідала шкере¬берть, тільки ноги майнули в повітрі. А Кріт урочисто сів на його місце й самовпевнено змахнув веслами.
—	Стій, дурню! — волав Щур на дні човна. — Ти ж не вмієш! Човна перевернеш!
Кріт завзято закинув весла назад і спробував з розмаху занурити їх у річку. Але навіть не черкнув води, зате його но¬ги злетіли вище голови, а сам він опинився зверху на поверженому Щурі. З переляку Кріт рвучко схопився за борт і одразу — шубовсть! — плюснувся у воду.
Перекинутий човен плив собі далі, а Кріт борсався у річці.
Ой, лишенько, яка ж вона холодна, та вода, ой, яка ж вона страшенно мокра! Як гидко вона зашуміла йому у вухах, коли він поринав усе глибше, глибше, глибше! Як привітно та лагідно глянуло на нього сонечко, коли він випірнув на по¬верхню, кашляючи й відпльовуючись! А який чорний розпач огорнув його душу, коли він удруге пішов на дно! Та ось чиясь міцна лапа схопила його за карк. То був Щур, і він напевне реготав — Кріт не почув, а відчув той регіт, він передавався через Щурові лапу та пальці до його — Кротової — шиї.
Щур схопив весло й миттю просунув його Кротові під пахву; далі зробив те саме з другим веслом, а потім, пливучи на спині, доправив свого бідолашного друга на берег й поса¬довив той безпорадний, розм’яклий згусток розпачу на сухому місці.
Витрусивши з нього воду й ретельно обтерши, Щур мовив:
—	А тепер, друзяко, побігай-но по берегу — висохнеш, зі¬грієшся. А я пірну за кошиком.
І невдаха Кріт, мокрий і засоромлений, бігав та й бігав, доки зовсім висох; а Щур тим часом стрибнув у воду, догнав човна, перевернув і помалу притягнув свою плавучу власність до берега, потім пірнув на дно, щасливо видобув кошик з харчами і вибрався з ним на берег.
Коли всі приготування в дорогу скінчилися, Кріт, пригні¬чений і охлялий, сів у човні на своє місце біля стерна. І лед¬ве човен рушив, він, затинаючись, сказав тихо й схвильовано:
—	Щурику, мій благородний друже! Вибач мені за ду¬рість і невдячність. Аж серце крається, як подумаю, що мало не втопив цей чудовий кошик. Авжеж, я справжнісінький йо¬лоп. Змилуйся наді мною, прости... І будьмо знову, як рані¬ше...
—	Та чого вже там, хай йому грець! — весело відказав Щур. — Що таке маленька купіль для Водяного Щура? Я ж у воді буваю куди більше, ніж не у воді! Тож не бери собі в голову всякі дурниці. Краще послухай, що я скажу. Чому б тобі й справді трохи не пожити у мене? Оселя моя проста й скромна — не те що Жабині хороми, — але тобі буде зручно. Я створю для тебе затишок. Навчу веслувати й плавати, і невдовзі ти почуватимешся у воді так само вільно, як усі ми.
Щур промовляв так доброзичливо й щиро, що Кротові аж подих зайняло від зворушення, він не міг і слова сказати у відповідь, тільки змахнув лапкою сльозину, другу. А де¬лікатний Щур відвернувся в інший бік, і Кріт незабаром за¬спокоївся. Він навіть добряче вишпетив двох куріпок, які дозволили собі кепкувати з його неохайного вигляду.
Коли вони повернулися додому, Щур запалив у вітальні камін й урочисто посадовив Крота в крісло навпроти вогню, приніс халат і капці й аж до самої вечері розповідав йому всілякі річкові історії, що особливо хвилювали таке сухопут¬не звірятко, як Кріт. Про греблі, про раптові повені, про стрибучу щуку, про пароплави, що викидають порожні пляш¬ки, — у всякому разі пляшки летіли, і якщо вже летіли від пароплавів, то, слід гадати, ті їх і викидали; і про чапель — як чваняться ті, з ким вони зволили побалакати; про пригоди на берегах ручаїв, про нічну риболовлю з Видрою, про далекі прогулянки з Борсуком. А потім була вечеря — не вечеря, а розкіш!
 Але скоро Кріт почав куняти, і уважливий господар мерщій відвів його до затишної спальні, де той уже за хви¬лину з насолодою заплющив очі у тиші й спокої, з приємністю відчуваючи, що зовсім поруч пестить підвіконня кімнати його новий незвичайний друг — Річка.
Той день став для змужнілого Крота тільки першим у ці¬лій низці таких же чудових днів, і кожен з них був довший і цікавіший за попередній, бо довкола буйно квітувало літо. Він навчився плавати й веслувати, прилучився до всіх радостей і втіх, які дає бистра вода. Його чутливе вухо час від часу вже ловило дещо з того, що безугавно шепотів очерето¬ві вітер.


Розділ 2 ШИРОКИЙ ШЛЯХ

—	Щурику, — сказав Кріт одного погожого літнього ран¬ку. — Якщо твоя ласка, я хотів би тебе про щось попрохати.
Щур саме сидів на березі й наспівував пісеньку. Він її щойно склав і перебував ще в полоні віршування, забувши про все на світі, отож і не почув, що йому сказав Кріт. Сьо¬годні зранку він довго плавав на річці із своїми приятель¬ками качками. А коли качки, як то в них заведено, ставали у воді сторч головою, він підпірнав до них і лоскотав їм шиї — під самим підборіддям (якщо у качок бувають підбо¬ріддя), і вони мерщій переверталися, сердито відпльовуючись та обтрушуючи на нього воду з пір’я. Бо хіба ж висловиш усе, що накипіло, коли голова твоя занурена у воду! Зрештою вони таки вблагали його, щоб забрався геть і зайнявся своїм ділом, а їм дав спокій. Отож Щур подався собі, сів на бе¬режку проти сонця й склав про них пісеньку, яку назвав:
КАЧИНА ПІСЕНЬКА
В мирній, тихій заводі 
Не шумлять вітри.
Там качки плескаються 
Хвостом догори!

Гострі хвостики дрижать,
Тремтять жовті ніжки...
Жовтих дзьобів не видать —
Занурені в річку!

Під водою, де плотва
Плава, наче в морі,
В темних заростях на дні —
Каччині комори.

Всякий любить щось своє!
Нас вабить плескання.
Хвіст угору, дзьоб униз —
Од самого рання!

Десь під небом ластівки шугають — раз, два, три...
А ми тут плескаємось Хвостом догори!
—	Навіть не знаю, Щуре, що й сказати про твою пісень¬ку, бо я не поет, — обережно докинув Кріт. Він не розумівся на поезії і був байдужий до тих, хто в ній щось тямив. Проте мав щиру вдачу.
—	І качки теж, — весело відповів Щур. — Вони кажуть: «Ну чому це кожен не може робити те, що йому подобається, коли подобається і як подобається? А не сидіти ото, як де¬хто, на бережку та лупати очима, підсміюватися й вигадува¬ти якісь там віршики. Це ж безглуздя!» От що кажуть качки.
—	Що правда, то правда, — цілком погодився Кріт.
—	Ні, неправда! — обурився Щур.
—	Гаразд, гаразд, неправда, то неправда, — заспокійливо озвався Кріт. — Але я хотів попрохати тебе ось про що: візь¬ми й мене з собою в гості до пана Жаби. Я так багато чув про нього і страшенно хочу з ним познайомитися.
—	А чом би й ні? — сказав добродушний Щур, миттю підхопившись і викинувши на сьогодні з голови всяке віршу¬вання. — Витягай човна, та й пливімо хоч зараз. До Жаби в гості можна завітати коли завгодно. Хоч би там що, він зав¬жди вірний собі. Завжди привітний, завжди гостинний, зав¬жди жалкує, коли гості розходяться додому!
—	Певно, він чудова тваринка, — мовив Кріт, стрибаючи до човна й беручись за весла.
—	Атож, він чи не найкращий з-поміж нас, — озвався Щур, уже зручно вмостившись біля керма. — Такий простий, такий зичливий і лагідний. Може, не так щоб дуже розум¬ний, але не всім же бути мудрецями. А ще можна сказати, що він такий же хвалько, як і чванько. Проте душа у нього, в нашого Жабки, все ж таки добра.
Вони обігнули поворот річки, і перед їхніми очима постав гарний, величний старий будинок з червоної, потемнілої від часу цегли. Від нього до самої води збігали добре доглянуті зелені газони.
—	Це і є Терем Жаб, — мовив Щур. — А он ліворуч, бачиш, де табличка: «Приватне володіння. Не причалювати!» — там бухта, в якій стоять під навісом його човни. Туди причалимо й ми. А стайні його праворуч, нагорі. А попереду, там, куди ти зараз дивишся, — бенкетна зала. Теж дуже давня будівля. Наш Жаба заможний — оселя у нього чи не найкраща в ту¬тешніх краях, хоча ми Жабі цього й не кажемо.
Вони перетнули бухту, і Кріт підняв весла, бо човен уже був під великим навісом. Тут вони побачили чимало гарних човнів, підвішених до бантин або поставлених на козли, але жодного — на плаву. Та й уся ця стоянка була якась занед¬бана й пустельна.
Щур роззирнувся довкола.
—	Зрозуміло, — пробурмотів він. — Човни вже йому набрид¬ли. Він стомився від них, натішився по саме нікуди. Цікаво, яку нову химеру він собі вигадав? Ходімо глянем на нього. Скоро ми про все дізнаємось.
Друзі вилізли з човна й подалися навпростець через весе¬лий, барвистий лужок. Довго шукати Жабу не довелося. Він дуже заклопотаний сидів у плетеному садовому кріслі. На ко¬лінах у нього була розгорнута велика карта.
—	Ура! — відразу підхопився він, тільки-но побачив їх. От чудово! — І палко потиснув лапки гостям, навіть не че¬каючи, коли Щур познайомить його з Кротом. — Які ви люб’яз¬ні! — Він аж пританцьовував навколо них. — А я саме хотів послати по тебе, Щурику, суворо наказавши негайно достави¬ти тебе сюди, де б ти не був. Ви мені конче потрібні обоє. Чим би вас почастувати? Заходьте в хату — перехопимо щось! Ви навіть не уявляєте, яке щастя, що ви приїхали саме зараз!
—	Дай перепочити хвильку, Жабчику! — І Щур, мало не плачучи, плюхнувся у крісло. Кріт сів на сусіднє і чемно по¬хвалив Жабину «чарівну оселю».
—	Найкращий дім на всю річку! — запально вигукнув Жа¬ба. І не втримався, щоб не додати: — І не тільки на всю річ¬ку, як на те пішло!
Тут Щур штовхнув Крота ліктем. І треба ж, що Жаба це помітив. Він одвернувся весь червоний від обурення. На мить запала ніякова мовчанка, а тоді Жаба раптом зареготавсь.
—	Пусте,  Щурику! — проказав він. — Ти ж знаєш, я зав¬жди так... А все одно моя хатка непогана, правда? Вона тобі й самому дуже подобається. Але облишмо про це. Ви мені страшенно потрібні. Ви можете допомогти мені, а це найго¬ловніше!
—	Мабуть, ідеться про твої гоночні човни, — мовив Щур, прибравши невинного вигляду. — Гадаю, у тебе це виходить непогано, хоч ти, буває, часом і шубовснеш у воду. Якщо на¬берешся трохи терпіння та добре потренуєшся, то можеш...
—	Тю, човни! — урвав його Жаба і аж скривився від оги¬ди. — Дурні дитячі забавки. Я вже забув і думати про них.
Безглузде марнування часу — ось що таке ваші гоночні човни!
 І мені дуже прикро бачити, як ви, любі хлопці , — бо ж ви здатні подивитися правді в очі — витрачаєте стільки сил на це безцільне заняття. Ні. Я нарешті відкрив істинну цін¬ність, єдину на світі, варту уваги,— справу всього життя. Хочу присвятити їй решту своїх днів і можу тільки пожалку¬вати, що не один рік змарнував на всяку банальщину. Ходімо, любий Щуре, і твій шановний друг теж, якщо його добра ласка, до моєї стайні, і ви побачите те, що побачите!
Вони рушили за ним до стайні, хоч вигляд у Щура був дуже недовірливий. Жаба провів їх через каретню, вони ви¬йшли у двір, і перед їхніми очима заблищала, як нова копій¬ка, циганська халабуда на червоних колесах, пофарбована у канарково-жовтий колір, відтінений зеленим.
—	Ось, дивіться! — вигукнув Жаба, розчепірившись і гор¬до випнувши груди. — Ось де справжнє життя — в цьому віз¬ку. Широкий шлях, курна дорога, ковиловий степ, пасовиська, зелені огорожі, положисті пагорби! Хутори, села, містечка й міста! Сьогодні тут, а завтра — аж ген десь! Подорожування, нові враження, нові місця, захоплюючі краєвиди! Цілий світ перед тобою, і небокрай весь час відступає! Щоб знали: це найкращий з усіх візків, які коли-небудь будували у світі, без¬перечно, найкращий! Залізьте в нього й погляньте, як там усе опоряджено. То я сам, сам придумав!
Крота все це так захопило й схвилювало, що він прить¬мом кинувся слідом за Жабою і збіг по приступках усередину халабуди, а Щур тільки пхикнув і залишився на місці, за¬сунувши лапки глибоко в кишені.
Там і справді було хоч і тіснувато, але дуже затишно. Не¬величкі ліжка, складаний столик біля стіни, маленька пли¬та, щоб готувати їжу, різні шухлядки, книжкові полички, кліт¬ка з пташкою, а ще горшки, сковорідки, глечики й чайники усіх розмірів та форм.
—	Усе готове! — врочисто оголосив Жаба і витягнув якусь шухлядку. — Ось, бачиш: печиво, консервовані омари, сарди¬ни — все, чого душа забажає. Тут содова вода, там тютюнець, онде поштовий папір, шинка, повидло, шашки й доміно — все до ваших послуг. — Він теревенив, не вгаваючи, коли вони спускалися додолу. — Найменшу дрібничку враховано, ви са¬мі впевнитесь, як тільки ми вирушимо в дорогу, а це буде сьогодні ж, відразу по обіді.
—	Перепрошую, — озвався Щур так повільно, мовби жу¬вав солому,— мені вчулося, ніби ти сказав — «ми», «вируши¬мо» й «сьогодні по обіді»?
—	Любий мій, добрий, дорогий Щурику, — благально по¬просив Жаба,— не говори таким манірним та зневажливим тоном, бо ти ж чудово розумієш, що вам доведеться їхати. Я без вас просто не впораюсь, отож, будь ласка, не гаряч¬куйте і не сперечайтесь, бо цього вже я не стерплю. Гадаю, ти не збираєшся асе життя скніти біля своєї любої обмілілої, запліснявілої річки або визирати з діри в урвищі чи сидіти в тому човнику? Я хочу показати тобі світі Я збираюся зробити з тебе справжнього мужчину, хлопче мій!
—	А мені те байдуже, — відказав упертий Щур. — Я не їду — і край. Я хочу скніти біля своєї любої річки, визирати з діри і сидіти в човнику, як досі. Більше того, Кріт теж скні¬тиме зі мною й робитиме те, що і я, — правда ж, Кроте?
—	Авжеж, — згодився вірний Кріт. — Я скнітиму з тобою, Щуре, і як ти скажеш, так і буде, так і повинно бути. Хоч можна сказати й інакше: може бути. А втім, я жартую, — за¬кінчив він з тугою в голосі. Бідолаха Кріт! Життєва Приго¬да — яка ж то була незвичайна для нього штука і як же во¬на його хвилювала! Надто велика була спокуса, до того ж він з першого погляду вподобав цей канарковий візок та й усе його причандалля.
Щур помітив, що з ним діється, і собі завагався. Він вза¬галі не терпів чийогось смутку та розчарування. До того ж любив Крота і ладен був зробити все, щоб його втішити.
Жаба уважно стежив за обома.
—	Ходімо пообідаєм, — дипломатично запросив він, — і спо¬кійно все обміркуємо. Нам зовсім не треба вирішувати поспіхом. Мені навіть самому байдуже. Я просто хотів тро¬хи розважити вас, хлопці. «Живи для інших!» — ось моє гасло.
За трапезою, а вона була, певна річ, і статечна і незрів¬нянна, як і все у Теремі Жаб, Жаба таки дав собі волю. Не зважаючи на Щура, він, мов на арфі, вигравав на Крото-вій недосвідченості. Велемовний од природи, та ще пришпорю¬ваний своєю буйною уявою, він так барвисто змалював при¬нади майбутньої подорожі й радощі вільного життя на ши¬рокім шляху, що збуджений Кріт від хвилювання мало не впав із стільця. І так воно вийшло, що невдовзі всім трьом уже здавалося, ніби та мандрівка — справа вирішена й сама собою зрозуміла. Щур, у якого здоровий глузд і далі опи¬рався, все ж дозволив своїй добрій вдачі взяти гору над ро¬зумними застереженнями. Бо він не пережив би розчаруван¬ня друзів, які вже будували всякі плани на кілька тижнів уперед, розписуючи собі в уяві все, чим вони займатимуться кожен день.
Обернувши отак їх у свою віру, переможець Жаба повів приятелів до широкого загону й звелів упіймати старого сі¬рого коня, якому, без його згоди і на його превелике невдо¬волення, господар визначив найкурнішу роботу в тій курній мандрівці. Йому, звісно, більше подобалося гуляти в загоні, і він не зразу дався спіймати себе. Тим часом Жаба вщерть напакував шухлядки усім необхідним, повісив на стіни ха¬лабуди торби з сіном, вінки цибулі, всілякі кошики... Та от коня нарешті впіймали й запрягли, і троє друзів вирушили в путь, жваво розмовляючи між собою. Хто заліз у халабуду, хто сів верхи на дишло, хто чимчикував обік візка — як кому подо¬балося. День був пречудовий. Навіть курява, яку вони зби¬вали, мала розкішний, солодкий запах; з рясних садів оба¬біч дороги до них озивалися веселим щебетанням пташки; подорожні, що траплялися, приязно віталися з ними і зупи¬нялись, аби сказати кілька приємних слів про їхню незрів¬нянну халабуду; а кролі, сидячи біля хвірток своїх палісад¬ників, тільки сплескували передніми лапками:
—	Оце так-так! Оце дивина!
Пізно ввечері, вже за багато миль від дому, стомлені й щасливі, вони зупинилися на вигоні, подалі від людського житла, пустили коня пастися, а самі скромно повечеряли на моріжку біля халабуди. Жаба розводився про те, що він зби¬рається робити в наступні дні, а зорі на небі ставали все більші та яскравіші, і жовтий місяць, що несподівано й тихо з’явився наче нізвідки, приєднався до їхнього гурту, слухаючи розмову. Нарешті вони вклалися на ліжка в халабуді, і Жаба, потягаючись, сонно промовив:
—	Що ж, добраніч, друзі! Оце і є справжнє життя для мужчини! А ви базікаєте про якусь там свою річку!
—	Я не базікаю про свою річку, — терпляче озвався Щур. — І ти це знаєш, Жабо. Але я думаю про неї, — додав він розчулено, стишивши голос. — Думаю весь час.
Кріт висунувся з-під ковдри, намацав у темряві лапку Щура і потиснув її.
—	Я зроблю все, що ти захочеш, Щурику, — зашепотів він. — Давай втечемо завтра вранці — ще вдосвіта — та й вер¬немося до нашої любої, милої нірки над річкою?
—	Ні, ні, ми будемо тут до кінця, — прошепотів Щур у відповідь. — Щиро дякую, але я повинен бути з Жабою до кінця мандрівки. Його небезпечно залишати самого. Та ми недовго й подорожуватимемо. Забаганки в нього завжди скоро минають. Добраніч!
Мандрівка справді скінчилася навіть скоріше, ніж спо¬дівався Щур.
Від усіх денних переживань та свіжого повітря Жаба спав так міцно, що вранці його, скільки не торсали, не мог¬ли добудитися. Отож Кріт зі Щуром спокійно й розважливо взялися до роботи, і, поки Щур годував коня, розпалював ба¬гаття, мив після вчорашньої вечері посуд та готував сніда¬нок, Кріт збігав до сусіднього села — а дорога неблизька, — купив молока, яєць і ще дечого, про що Жаба, звісно, зовсім забув. І ось, коли все було зроблено і обоє друзів сіли пере¬почити, бо таки стомилися, на світ божий нарешті вийшов Жаба, свіженький та веселий; він одразу ж зауважив, мов¬ляв, куди легше й приємніше жити так, як вони живуть нині, не знаючи всіх тих виснажливих клопотів і турбот, якими об¬тяжує домашнє господарювання.
Потім у них була приємна прогулянка по трав’янистих пагорбах та звивистих лугових стежках, а спочити вони стали, як і перше, на вигоні. Тільки цього разу двійко гостей по¬дбали про те, щоб Жаба чесно виконав свою частку роботи. І як наслідок, другого ранку, коли настав час рушати, Жаба вже не виявляв захвату щодо невибагливості похідного жит¬тя і, зрозуміло, поліз назад у ліжко, звідки його витягли си¬ломіць. Шлях їхній, як і вчора, пролягав полями, вузькими стежками, і тільки десь надвечір вони виїхали на шосе, їх¬нє перше шосе; ось тут і спіткало їх лихо, непередбачене й нагле — лихо, яке не тільки поклало край цій мандрівці, а й перевернуло шкереберть усе Жабине життя.
Вони безжурно прямували собі по шосе — Кріт ішов по¬руч із конем і втішав його, бо той усе скаржився, що тільки він не має змоги веселитися, що на нього ніхто не зважає; Жаба та Водяний Щур чимчикували за халабудою й розмов¬ляли — власне, говорив Жаба, а Щур тільки вряди-годи встав¬ляв словечко: «Ага, ясно. І що ж ти сказав йому?» — а сам думав про щось своє. Раптом десь позаду почулося слабке не-спокійне гудіння, немов дзижчала бджола. Вони озирнулися й побачили хмарку куряви, а посеред неї якусь рухливу цят¬ку, що наближалася до них просто з неймовірною швидкістю, а з куряви вихоплювався дивний звук: «Бі-і — бі-і!», — наче стогнало звірятко, що потрапило у сильце. Мандрівників усе те не дуже зацікавило, і вони повернулися були до своїх роз¬мов, аж тут за якусь мить (так їм здалося) змінився весь погідний краєвид. Могутній вихор налетів на них з таким ша¬леним свистом, що вони мерщій скочили в найближчу кана¬ву. Оте «бі-і — бі-і» мідним дзвоном ударило їм у вуха. Очі встигли помітити лише блиск дзеркал серед розкішного са¬п’яну та незворушного водія, що прикипів до керма, — і ве¬летенський лімузин, такий стрімкий, що аж дух спирало, про¬летів повз них. Здавалося, він ладен був за одним махом по-глинути всю землю, весь простір.
 Вони лишились у густій хма¬рі куряви, засліплені й безпорадні, а тим часом авто знову стало далекою цяткою, і ще довго не вщухало оте бджолине дзижчання.
Старий сірий кінь, який доти, трюхаючи, мріяв про свій тихий лужок, у такому непередбаченому становищі, звісно, віддався природному порухові. Стаючи дибки й присідаючи, він поточився назад, і хоч Кріт щосили тягнув його за вуз¬дечку та вмовляв найлагіднішими словами, візок сковзнув до глибокого рівчака край дороги. Ось він похитнувся, а тоді розлігся зловісний тріск — і чудова канарково-жовта хала-буда, їхня радість і гордість, уже лежала боком у канаві, безнадійно розбита.
А Щур бігав по шосе туди й сюди, сам не свій від збуд¬ження.
—	Негідники! — кричав він, потрясаючи лапками. — Лобу¬ряки, шибеники, ви... ви... лихачі задрипані! Це вам так не минеться! Я буду скаржитись! Я вас по судах затягаю!
Де й поділася непоборна доти туга за рідною домівкою. Він одразу ніби став капітаном канарково-жовтої яхти, яка під час регати сіла на мілину через зухвальство й нечесність іншого екіпажу, і тепер гарячково пригадував усі ті дошкуль¬ні та гострі слова, які йому доводилося кидати власникам катерів, коли ті пропливали так близько від берега, що під¬нятою хвилею заливало килими у його вітальні.
Жаба сидів у пилюці посеред дороги, простягши ноги і втупившись туди, де зник автомобіль. Він важко дихав, але вигляд мав напрочуд тихий та упокорений і тільки час від часу попискував:
—	Бі-і, бі-і!..
Кріт усе заспокоював коня. А коли це йому нарешті вда¬лося, спустився в канаву до перекинутого візка. Вигляд у віз¬ка був жалюгідний. Стінки й вікна розтрощені вщент, осі геть погнуті, одне колесо відпало, бляшанки з сардинами роз¬котилися на весь широкий світ, а пташка у клітці жалісно пищала, благаючи випустити її.
На поміч йому кинувся Щур, але й удвох вони ніяк не могли підняти візок.
—	Гей, Жабо! — гукнули вони. — Може б, і ти допоміг?
Жаба ні пари з уст. Він так і сидів посеред дороги, наче
на почесному місці. Тоді вони пішли глянути, що там з ним. Той був у якомусь трансі — на писку блукала блаженна ус¬мішка, погляд прикипів до куряви від авто, яке все так сплюндрувало. Тільки час від часу мугикав:
—	Бі-і, бі-і!..
Щур поторсав його за плече.
—	Допоміг би нам, Жабо, — суворо проказав він.
—	Незрівнянне, разюче видовище, — пробелькотів Жаба, навіть не поворухнувшись. — Поезія швидкості! Ось він, справжній спосіб подорожувати. Єдиний спосіб подорожу¬вати! Сьогодні — тут, а завтра — в наступному тижні! Проно¬сяться села, пролітають містечка й міста; весь час нові об¬рії! Оце насолода! Ой, бі-і, бі-і! Ой, леле! Ой, леле!
—	Та не корч дурника, Жабо! — розпачливо вигукнув Кріт.
—	І подумати тільки, я про це й гадки не мав! — монотон¬но, замріяно співав своєї Жаба. — Скільки змарнованих років, а я навіть не уявляв, навіть на мріяв!.. Але тепер — тепер я це знаю, тепер я все зрозумів! Який же широкий, який уквіт¬чаний шлях відкривається переді мною в житті! Які хмари куряви здійматимуться, коли я мчатиму з найзухвалішою швидкістю! Скільки всіляких там халабуд, що трапляться мені на дорозі, опиняться в придорожніх канавах — ото буде шлейф мого величного й нестримного пориву! Нікчемні хала¬буди,.. прості візки... канарково-жовті!
—	Що з ним робити? — звернувся Кріт до Водяного Щура.
—	А нічого, — рішуче відказав Щур. — Бо тут нічого не вдієш. Розумієш, я його давно знаю. Це вже на нього на¬йшло. Його опосіла нова химера, а вони в нього на перших порах проявляються завжди однаково — ось як зараз. У та¬кому блаженному маренні він перебуватиме багато днів, і, до¬ки це триватиме, від нього годі чекати чогось путнього. Не звертай уваги. Краще ходімо та поглянем, що робити з тією халабудою.
Вони ретельно оглянули візок і пересвідчилися, що навіть коли їм удасться витягти його на дорогу, він уже ніколи не зрушить з місця. Осі вже нікуди не годилися, а колесо, яке відпало, розлетілось на друзки.
Щур закинув поводи коневі на спину, а тоді взяв його за вуздечку, підхопивши вільною рукою клітку з переполоханою пташкою.
—	Ходімо! — кинув він Кротові. — До найближчого містеч¬ка миль п’ять чи шість, і нам треба добутися туди якнай¬скоріше. Тож не барися.
—	А Жаба? — стурбовано запитав Кріт, тільки-но вони вийшли на шосе. — Як же ми покинемо його тут посеред до¬роги? Він же зовсім ошалів! Це небезпечно. Ану як нале¬тить іще якась потвора?
—	Облиш із тим Жабою! — сердито відрубав Щур. — Го¬ді про нього!
Вони відійшли не так і далеко, коли позаду почулося ту¬потіння. Жаба біг за ними і, наздогнавши, просунув лапку під лікоть одному й другому. Він усе ще важко дихав і ди¬вився кудись у порожнечу.
—	Послухай, Жабо! — різко промовив Щур. — Тільки-но дістанемося до міста, ти негайно підеш до поліцейської діль¬ниці й довідаєшся, чи знають там щось про цей автомобіль, кому він належить, і подаси скаргу. А потім сходиш до ко¬валя чи колісника — хай притягнуть твій візок до міста і по¬лагодять. Це забере трохи часу, але ж справа варта того. Ми з Кротом підемо до готелю і наймемо кілька гарних кімнат, де й зачекаємо, доки візок буде готовий і ти прийдеш до тями.
—	Поліцейська дільниця! Скарга! замріяно бурмотів Жаба. — Щоб я скаржився на це прекрасне, божественне ви¬диво, яке вшанувало мене своєю появою! Лагодити той візок? Досить мені візків! Не хочу ні бачити, ні чути більше про якісь там візки. Ой, Щурику! Ти не уявляєш, як я вдячний тобі, що ти погодився на цю подорож! Без тебе я б не поїхав і не побачив би цього — то ж просто казковий лебідь, соняч¬ний промінь, удар блискавиці! Я ніколи не почув би того не¬земного звуку, ніколи не понюхав би того неповторного за¬паху! Все це тільки завдяки тобі, найкращий мій друже!
Щур тільки пересмикнув плечима.
—	Бачиш, що діється? — кинув він Кротові через Жабину голову. — 3 ним усе ясно. А з мене досить: як тільки доплен¬таємо до міста, одразу ж підем на вокзал і, якщо встигнемо на поїзд, повернемося на наш рідний Берег ще сьогодні вве¬чері. Але начувайся, якщо коли-небудь ти ще покличеш мене у гості до цієї каторжної тварюки!
Він зневажливо пирхнув і далі озивався вже тільки до Крота.
Прибувши до міста, вони рушили просто на станцію і за¬лишили Жабу в залі чекання другого класу, як багаж у ка¬мері схову, заплативши служникові два пенси, щоб він не спускав з того пильного ока. Потім відвели коня до стайні при готелі й найняли робітників, щоб притягли візок разом з усім манаттям.
Нарешті тихохідний поїзд привіз їх до станції неподалік від Терема Жаб. Очманілий Жаба спав на ходу; друзі дове¬ли його до самих дверей, потім затягли у дім і веліли ключ¬ниці нагодувати господаря, роздягнути й укласти в постіль. Тоді вивели з-під навісу свого човна й попливли вниз по річ¬ці додому. Була вже пізня година, коли вони, на превелику Щурову радість і втіху, сіли вечеряти у затишній вітальні над річкою.
Назавтра Кріт устав пізно і майже весь день пробайдикував. Тільки надвечір він вирядився на берег порибалити. Тут його і знайшов Щур, котрий зранку вештався по сусідах з відвідинами та балачками, а тепер шукав приятеля повсюди.
—	Чув новину? — мовив Щур. — На всьому прибережжі тільки про це й говорять. Жаба сьогодні вранці першим поїз¬дом подався до міста. І замовив там автомобіль, найбільший і найдорожчий.

Розділ З СТАРИЙ ЛІС

Кріт уже давно хотів познайомитися з Борсуком. Борсук уявлявся йому (втім, така була загальна думка) поважною особою: він, хоч його бачили рідко, здавалося, мав невиди¬мий вплив, який відчували на собі всі жителі околиці. Та скільки разів ділився Кріт своєю мрією з Водяним Щуром, той завжди ніби ухилявся від відповіді.
—	Гаразд, гаразд, — казав Щур. — Борсук не сьогодні - завтра об’явиться — він завжди так, — і тоді я познайомлю вас. Він найкращий з усіх! Тільки затям: важливо не тіль¬ки те, яким ти його побачиш, а й те, коли побачиш.
—	А чому б не запросити його сюди — на обід абощо? — спитав Кріт.
—	Не прийде, — коротко відповів Щур. — Борсук не тер¬пить товариства — всяких там запросин, обідів та інших ви¬требеньок.
—	Ну тоді, може, ми самі сходили б у гості до нього? — запропонував Кріт.
—	Е ні, гадаю, це йому зовсім не сподобається, — не на жарт стривожився Щур. — Він такий соромливий, це його напевне образить. Сам я ніколи не наважуюся завітати до нього в гості, хоча й добре знайомий з ним. Зрештою, з гос¬тиною у нас нічого й не вийшло б, бо він живе у самісінькій гущі Старого Лісу.
—	Ну гаразд, хай так, — мовив Кріт. — Але ж, пам’ятаєш, ти казав мені, що в Старому Лісі дуже гарно.
—	Та пам’ятаю, — якось невиразно відповів Щур. — І все ж, здається, нині нам не слід вибиратися туди. Ще не час. Дорога неблизька, а Борсука, до речі, може й не бути вдома о цій порі. Не сумуй, він, можливо, сам об’явиться тут з дня на день, ти тільки трохи почекай.
Кротові довелося пристати на це. Але Борсук усе не з’яв¬лявся, а кожен день ніс із собою свої радощі, і Кріт скоро за¬був про нього. Лише коли минуло літо, почали навідуватися холоди з морозом і осіння сльота змушувала здебільшого си¬діти вдома, а переповнена річка понесла води повз вікна так стрімко, що годі було й думати про веслування чи купання, він знову став частіше згадувати про сивого відлюдника Борсука, який жив сам-один у норі аж у нетрях Старого Лісу.
Взимку Щур дуже багато спав, вкладався рано, а вставав пізно. За короткий день він іноді нашкрябував віршика або робив щось у хаті; ну й, звісно, сусіди-звірята часто заходили на вогник, і тоді вистачало цікавих оповідей про всілякі пригоди минулого літа.
Яка ж то була невичерпна тема, коли хтось у розмові тор¬кався тієї прекрасної пори! Скільки пригадувалося всього барвистого і яскравого! Уся берегова пишнота розквітала пе¬ред ними, напливала поволі, перетворюючись у розкішні кар¬тини, які, мов на сцені, величаво змінювали одна одну. Най¬перше з`являлося пурпурове вербозілля; тріпочучи буйною, кошлатою чуприною, воно визирало з-за люстра, в якому звірята всміхалися самі собі й одне одному. Не барився при¬йти слідом зніт, засмучений і ніжний, мов рожева надвечірня хмаринка. Щоб не поступитися місцем у тій плетениці, ви¬повзав наперед і живокіст, у пурпуровому з білим; і нареш¬ті якось уранці на сцену граціозно ступила шипшина, несмі¬лива й скромна, але кожен розумів: це вже червень, він з’я¬вився так само легко, як вплітається витончений ритм гавоту у величаву гармонію струнного оркестру. Чекали тільки ще на одну дійову особу. На юного пастушка, якого так люби¬ли німфи, лицаря, якого з тугою виглядали з віконця красу¬ні дами, принца, що мав поцілунком пробудити літо до життя й кохання. І коли до гурту граціозно приєднувався життєра¬дісний таволжник у своєму запашному бурштиновому вбранні, вистава могла починатись.
І яка ж то була вистава! Оспалим звірятам, які чаїлись у своїх нірках від дощу й вітру, що безперервно тарабанили їм у двері, пригадувалися тепер тихі свіжі світанки, той час до схід сонця, коли густий білий туман ще плив над водою; а по¬тім бадьорий струс вранішнього пірнання, біганина вздовж берега й те світлосяйне перетворення землі, повітря і води, коли раптом з’являлося сонце, коли все сіре ставало враз зо¬лотим, а земля знову дарувала різнобарв’я й щедро розсипа¬ла його повсюди. Їм пригадувалася млява полуденна сієста у спекотливі дні, коли вони ховалися глибоко в зелений під-лісок, куди сонце пробивалося лише тонкими стрілками, ме¬режачи землю золотими цятками; купання та катання в чов¬нах у надвечірні години, прогулянки звивистими стежками поміж золотавого збіжжя; і зрештою довгі, прохолодні вечо¬ри, коли всі збиралися докупи, коли зав’язувалося безліч дружніх стосунків і задумувалися чудові пригоди на наступ¬ні дні. Їм таки було про що поговорити в ті короткі зимові дні, коли звірята півколом сідали біля каміна, проте Кріт мав чимало вільного часу, отож якось по обіді, коли Щур сидів у своєму улюбленому кріслі перед вогнем і то дрімав, то мучився з непокірними римами, що ніяк не давалися йому, Кріт надумав самотою поблукати по Старому Лісі, а як по¬щастить, то й познайомитися з Борсуком.
Вік нечутно вислизнув надвір із теплої затишної віталь¬ні. Був тихий, холодний день, над головою висіло похмуре, сталеве небо. Все довкола було зовсім голе, без жодного лис¬точка, і Кріт раптом подумав, що йому ніколи досі не ви¬падало ще бачити так далеко і водночас заглядати так гли¬боко всередину речей, як цього зимового дня, коли Природа, знеможена своїм щорічним сном, здавалося, скинула геть усе своє вбрання. Лісисті улоговини, виярки, піщані урвища та інші заповітні місця, що були невичерпними, потаємними скарбницями цікавого і так приваблювали невтомного шукача протягом ряснолистого літа, тепер з якоюсь нестямою відкри¬вали себе та свої таємниці й наче благали не картати їх за такий незугарний вигляд — це ж ненадовго, скоро вони знову розбуяються, вберуться в пишні шати й знову вабитимуть і манитимуть його, як вони це вміють робити. Все мало якийсь жалісний вигляд, а проте бадьорило, навіть звеселяло. 
Кріт зрадів, що йому подобається природа неприкрашена, сувора, позбавлена всіх своїх пишнот. Він ніби дістався до самого її хребта, і той хребет, виявилося, був витончений та мідний, хоч і невигадливий. Зараз йому зовсім не хотілося покача¬тися в нагрітій сонцем конюшині чи пошастати у колосистих хлібах; а завіси живоплотів, хвилястий одяг буків та в’я¬зів, здавалося, зник навіки — ну й хай! І він з невимовною радістю подався до Старого Лісу, що лежав перед ним унизу, темний і грізний, мов чорний риф у тихому південному морі.
Він ступив до лісу, і спершу його ніщо не лякало. Гілки тріщали під ногами, повалені стовбури намагалися перече¬пити його, замшілі пні скидалися на карикатури — вони на¬гадували йому щось дуже знайоме, тільки далеке; все було ніби жарт і напрочуд цікаве. Воно вабило до себе, і він по¬дався далі, туди, де менше світла, де дерева нижче припа¬дали до землі, а нори обабіч розтуляли бридкі пащі.
Тут було аж надто тихо. Темрява наступала швидко, не¬впинно, ставала все густішою, а світло наче витікало кудись, як паводкова вода.
А потім почалася маячня.
Спочатку йому привиділося, ніби позаду майнув якийсь писок: маленький, злий клинцюватий писок наче глянув на нього з нірки. Та коли Кріт озирнувся, примара зникла.
Він прискорив ходу, бадьоро умовляючи себе не вигаду¬вати страхів, інакше цьому просто не буде кінця. Проминув ще одну нору в землі, ще одну і ще... І раптом... так!., ні!.. так! Он воно, вузенький писок — блимнув на нього з нірки сердитим оком і щез. Кріт завагався — переконував себе спробувати ще, тоді ступив кілька кроків. І враз — мовби так воно було від самого початку — з усіх нірок, а їх же тут сотні, й зовсім близько й трохи далі, виглянули мордочки: вони блискавично з’являлися і зникали, обпікаючи його по¬глядом, повним злості й ненависті; кожне око — гостре, лихе й жорстоке.
Він подумав, що коли втече від тих нір на узбіччя, то зникнуть і всі ті примари. Збіг зі стежки й посунув навпрос¬тець, неходженим лісом.
Тоді почало свистіти.
Спершу свист був тоненький та тихий і десь далеко поза¬ду, та він спонукав Крота наддати ходи. Потім такий же тонкий і тихий свист почувся десь попереду, змусивши його спинитися. Поки Кріт тупцював на місці, вагаючись, чи не повернути назад, свист залунав раптом з усіх боків; здава¬лося, весь ліс, аж до найвіддаленішого кінця, підхопив той свист і поніс, поніс... Хто б «вони» не були, вони не спали, а стояли на сторожі, чатували на нього!  А він був сам, без¬збройний, безпорадний, і годі йому було сподіватися допомо¬ги. Тим часом ніч невблаганно насувалася на нього звідусіль.
Тоді почалося тупотіння.
Спочатку Кріт подумав, що це падає листя, такий легень¬кий та ніжний був той звук. Потім, посилюючись, він набув розміреного ритму, і Кріт утямив, що то може бути не що інше, як тупання маленьких ніжок, поки що дуже далеке. Спереду чи позаду? Попервах здалося — спереду, тоді — по¬заду, а далі — і там, і там, скрізь, Тупотіння гучнішало, мно¬жилося, і переляканий Кріт, дослухаючись на всі боки, збаг-нув, що його оточують. Він зупинився, насторожений, і саме в цю мить із-за дерева просто на нього вискочив кролик. Кріт завмер, гадаючи, що звірятко притишить біг або зверне вбік. Але кролик промчав зовсім близько, мало не наштовхнувся на нього. Мордочка похмура й зла, очі витріщені.
—	Забирайся геть, дурню, забирайся! — почув Кріт. А кро¬лик оббіг навколо пня й щез у норі.
Тупотіння все частішало, і скоро мовби град застукотів по килиму з сухого листя, що встелив землю. Тепер, здава¬лося, цілий ліс узявся бігти — наче переслідував, цькував, заганяв у пастку щось — чи, може, когось? У розпачі й Кріт кинувся бігти — навмання, не відаючи куди. Він продирався крізь сонмище почвар, він чув їх за собою і аж ніби в собі, він вислизав з-під тих почвар і падав на них. 
Зрештою таки знайшов сховок у глибокому, темному дуплі старого бука, де можна було пересидіти якийсь час у безпеці, але чи напев¬но? В усякому разі Кріт надто змучився, щоб бігти далі. Він міг тільки заритися в сухе листя, якого повно було в дуплі, та переконувати себе, що тут йому буде безпечніше. Кріт лежав там, важко дихав і тремтів, прислухаючись до свисту й тупотіння довкола, і раптом ясно зрозумів, що найжахливіша почвара, з якою маленькі мешканці полів і перелісків можуть зіткнутися тут і пережити найчорнішу свою хвилину, та почвара, від якої даремно намагався застерегти його Щур, — це Страх Старого Лісу!
Тим часом Щур дрімав собі біля коминка, в теплі та за¬тишку. Аркушик паперу з недописаним віршем упав на під¬логу, голова похилилася назад, губи розтулилися — він плив у сні понад квітучими берегами казкових річок. З вогню ви¬скочила жаринка, у каміні затріщало, шугонуло язиками по¬лум’я, і Щур прокинувся. Пригадавши, чим він оце займав¬ся, Щур нахилився й підняв з підлоги свого вірша, трохи пометикував над ним, а тоді пошукав очима Крота, хай би допоміг йому підібрати гарну риму.
Але Крота не було.
Щур прислухався. У хаті стояла тиша.
—	Кротику! — гукнув Щур. Покликав ще раз І ще. І, не діставши відповіді, підвівся й вийшов у сіни.
Шапки Крота не було на гачку, де вона звичайно висіла, а його калоші, що завжди лежали біля підставки для пара¬сольок, теж кудись поділися.
Щур вийшов з хати й ретельно оглянув мокру землю, спо¬діваючись знайти Кротові сліди. Авжеж, ось вони. Калоші були новенькі, куплені на зиму, і візерунок на підошвах ще не стерся. Сліди їх було добре видно, вони впевнено й рівно тяглися до Старого Лісу.
Щур спохмурнів. Трохи постояв у задумі, потім вернувся до хати, підперезався широким поясом, засунув за нього два пістолети, взяв міцного дрючка, що стояв у кутку в сінях, і швидко рушив до лісу.
Вже сутеніло, коли він вийшов до перших дерев і не роздумуючи заглибився в ліс, занепокоєно шукаючи скрізь хоч якихось слідів перебування приятеля.
 Тут і там з нірок визи¬рали маленькі сердиті мордочки, але, побачивши мужнього Щура, пістолети й добрячу палицю, що він їх тримав на¬поготові, одразу зникали; свист і тупотіння, які дуже ясно чулися, коли він увійшов до лісу, невдовзі почали стихати, а тоді й зовсім ущухли; навколо запала цілковита тиша. Щур кинувся навпрошки через ліс, наче збирався перетнути його від краю до краю. Потім зійшов зі стежки й почав оглядати всі западини та хащі, безперестану гукаючи:
—	Кроте! Кроте! Кротику! Де ти? Це я, твій Щур!
Він уперто никав по лісу годину чи й дві, коли нарешті
на превелику радість почув у відповідь слабенький поклик. Крізь густу темряву він пішов на той звук і скоро опинився біля великого старого бука. З дупла в ньому долинув кволий голос:
—	Щурику! Невже це справді ти?
Щур проліз у дупло і знайшов там знесиленого Крота, який ще й досі трусився, мов у лихоманці.
—	Ой, Щуре! — зойкнув він. — Знав би ти, як я наля¬кався!
—	Та здогадуюсь, — заспокійливо мовив Щур. — Навіщо ти це затіяв, га, Кроте? А я мусив стримати тебе. Нам, бережанам, краще не ходити сюди. А якщо вже так дуже треба, то тільки гуртом; тоді можна сподіватися, що все буде га¬разд. До того ж кожен тут повинен багато чого знати, і ми те все засвоїли, а ти поки що ні. Я маю на увазі чарівні сло¬ва, знаки та примовки, що дають силу і владу, певні росли¬ни, які слід носити у кишені; а ще треба промовляти особливі віршики і вдаватися до всіляких вивертів та хитрощів; то зовсім просто, коли знаєш, але цього треба навчатися змалку, інакше вскочиш у велику халепу. Одначе коли ти, скажімо, Борсук або Видра, то це, звісно, зовсім інша річ.
—	А хоробрий Жаба, певно, не наважився б піти сюди сам-один, правда ж? — запитав Кріт.
—	Друзяка Жаба? — щиро зареготався Щур. — Та він сю¬ди носа ніколи не поткне, його сюди й калачем не заманиш. Жаба?! Нізащо в світі!
Крота дуже тішив веселий сміх Щура, як і його міцний дрюк та блискучі пістолети. Він нарешті перестав тремтіти і вже відчував, як до нього повертається впевненість. Кріт по¬троху ставав знову самим собою.
—	А тепер, — сказав невдовзі Щур, — нам треба триматися вкупі та скоріше вибиратися з лісу, поки ще не зовсім стем¬ніло. Ночувати тут зовсім не годиться. Хоча б тому, що над¬то холодно.
—	Любий Щурику! — мовив сердешний Кріт. — Мені стра¬шенно прикро, але я зовсім підупав на силі, й тут нічого не вдієш. Дай мені перепочити часинку, щоб я хоч трохи прочумав. Інакше не дійду додому.
—	Ну, гаразд, — добродушно погодився Щур, — відпочи¬вай на здоров’я. Тим більше, що надворі й так уже темно, хоч в око стрель. А місяць зійде ще не скоро.
І Кріт зарився в сухе листя, зручно вмостився там і за хвилину вже спав, хоч сон його був неспокійний і тривож¬ний. Тим часом Щур теж заховася в листя, щоб не змерз¬нути, і, не випускаючи з лапи пістолета, приготувався терп¬ляче ждати.
Коли нарешті Кріт, відпочивши, прокинувся цілком бадьо¬рий, Щур мовив:
—	Ну от, і добре! Тепер я визирну надвір, чи все там га¬разд. А тоді й рушимо.
Він підступив до виходу з їхньої схованки й висунув го¬лову з дупла. Кріт почув, як він здивовано промовив:
—	От тобі й на! З чим і вітаю!
—	Що там таке, Щурику? — спитав Кріт.
—	Сніг знявся, — коротко відповів Щур. — Тобто, власне, падає. Справжнісінька хурделиця.
Кріт, ставши позад нього, й собі виглянув з дупла: ліс, який так його налякав, був тепер зовсім інший. Нори, дупла, западини, вибоїни — все те, що таїло підступну загрозу для подорожанина, зникло; повсюди стелився чарівний мерехтли¬вий килим, такий ніжний та білий, що було просто жаль топ¬тати його ногами. В повітрі сіялася ніби пудра, що лагідни¬ми доторками пестила щоки, а чорні стовбури дерев чітко ви-мальовувались у м’якому світлі, яке неначе лилося знизу.
—	Так-так, і нічого вже не вдієш, — задумливо мовив Щур. — Мабуть, треба йти, спробувати щастя. Найгірше, що я не зовсім уявляю, де ми. Цей сніг геть змінив усю кар¬тину.
То була правда. Кріт, либонь, навіть не впізнав би лісу. А проте друзі хоробро вирушили в дорогу, обравши напрямок, який видавався їм найнадійнішим. Вони підтримували один одного і з підкресленою бадьорістю вдавали, ніби вбачають щирого приятеля у кожному дереві, що зустрічало їх мовчаз¬но й похмуро, та потай раділи, як давнім знайомим, наймен¬шому просвіткові, галявині чи поворотові стежки, хоч їх ото¬чував одноманітний білий простір, а темні дерева трудно бу¬ло розрізнити.
За годину чи дві — наші друзі втратили лік часу — вони спинилися, пригнічені, змучені й розгублені, сіли на повале¬ний стовбур, щоб віддихатися і помізкувати, як же бути да¬лі. Все тіло їм ломило від утоми, боліло від синців — вони ж бо не раз падали чи провалювались у ями; ще й промокли до рубця: сніг був такий глибокий, що Кріт і Щур ледве пере¬ставляли в ньому свої коротенькі ніжки; а дерева купчилися все тісніше й ставали ще більш подібні одне до одного, ніж раніше. Здавалося, тому лісові нема кінця-краю, його не пе¬рейти, і, що найгірше, з нього немає виходу.
—	Не можна тут засиджуватись довго, — озвався Щур. — Треба зібратися на силі й будь-що вийти з лісу. На такому страшному холоді ми довго не витримаємо, та й снігу скоро накидає стільки, що й не виберемось. — Він у задумі огледівся довкола. — А знаєш, — мовив за хвилину, — що я надумав. Бачиш, он там попереду наче виярок, а в ньому якісь горб¬ки, бугорки, пагорки. Ми спустимося туди й спробуємо зна¬йти захисток — якусь печерку чи нору, аби тільки там було сухо, сховаємось од снігу та вітру і перечекаємо, бо де вже нам тинятися лісом. Ми обидва зовсім знесиліли. А там, мо¬же, й сніг перестане чи трапиться якась нагода...
Вони знову звелися на ноги й поплентали у виярок, де стали шукати собі нірку чи хоч якийсь закуток, щоб мож¬на було укритися від пронизливого вітру та снігової круго¬верті. Вони саме оглядали один з тих пагорків, що про них казав Щур, коли Кріт раптом спіткнувся і, голосно зойкнув¬ши, повалився на землю.
—	Ой, нога! — застогнав він. — Ой, бідолашна моя ніжка!
Він сів на сніг і обхопив задню лапку обома передніми.
—  Горопашний мій Кротику! — лагідно промовив Щур. — Бачу, тобі сьогодні зовсім не щастить. Ану, покажи свою ніж¬ку. Так, — промурмотів він, ставши навколішки. — Ого, як ти розпанахав собі гомілку! Зачекай, я дістану носовичок і пе-рев’яжу.
—	Я, мабуть, зачепився за якусь гілляку чи за пень, — жалісно скаржився Кріт. — Ой, лишенько мені, лишенько!
—	Дуже рівний поріз, — зауважив Щур, ще раз пильно оглянувши рану. — Гілляка чи пеньок тут ні при чому. Схоже, що розпанахано гострим металом. Дивно! — Він трохи поду¬мав, а тоді став уважно обдивлятися грудки та ямки довкола.
—	Ет, чи не все одно, хто мене зарізав, — від болю Кріт почав говорити казна-що. Хто б це не зробив, а щемить од¬наково.
Але Щур, ретельно перев’язавши Кротові ногу носовичком, звелів йому сидіти на місці, а сам заходився длубатися в сні¬гу. Він уперто рив, шкрябав і намацував щось усіма чотирма лапками, а Кріт ждав нетерпляче, час від часу гукаючи:
—	Ой Щуре, та скоріше!
Раптом Щур загорлав:
—	Ура! — і знову: — Уура-а! Ура-а! — І ну витанцьову¬вати, заточуючись у глибокому снігу.
—	Що ти там знайшов, Щурику? — гукнув Кріт, який не переставав розтирати поранену ногу.
—	Підійди глянь! — радісно відказав Щур, загинаючи в танку нові колінця.
Кріт зашкутильгав до нього й подивився уважно, куди по¬казував Щур.
—	Ну , — спроквола проказав він, — бачу, добре бачу. Я таке бачив уже сотні разів. Звичайнісінька річ, я б сказав. Скребачка, щоб зчищати грязюку з ніг перед дверима! Ну й що з того? Теж мені — танцювати джигу через якусь там скребачку!
—	Але невже ти не розумієш, що вона означає, ти, недо¬умкувате звірятко? — сердито кинув Щур.
—	Чого ж, розумію, — відказав Кріт. — Вона означає тіль¬ки те, що якийсь безголовий забудько залишив свою скребачку в самісіньких нетрях Старого Лісу, якраз там, де за неї на¬певно хтось зачепиться. Я б сказав, що він вчинив дуже не¬обачно. Коли повернуся додому, неодмінно поскаржуся кому слід... або ще комусь... От побачиш!
—	Ой леле! Ой лелечко! — аж зойкнув Щур, лютуючи, що його друг такий тупоголовий. — Годі патякати, краще до¬помагай розгрібати! — І знову взявся до роботи так, що аж сніг летів хмарою.
Він таки добряче намучився, поки нарешті їхнім очам від¬крилася стара постілка для витирання ніг.
—	Ну, що я тобі казав? — переможно вигукнув Щур.
—	Зовсім нічого, — озвався Кріт цілком щиро. — Ми, схо¬же, знайшли ще одну річ домашнього вжитку, ні на що не придатну, тому її і викинуто. А ти, бачу, радий-радісінький. Краще б затанцював свою джигу десь далі, коли б знайшов щось справді путнє і дав йому раду. Може, таки виборсаємо¬ся з цієї халепи, якщо не гаятимемо часу біля купи всіляко¬го непотребу. Ми що, можемо з`їсти цю постілку? Чи лягти па ній спати? Чи сісти на неї і помчати додому, як на сан¬ках? Гей, ти мене чуєш, нестерпний гризуне?
—	Ти... хочеш... сказати... — нервував Щур, — що ця пос¬тілка ні про що не говорить?
Кріт зовсім образився:
—	Щуре, от що: я гадаю, досить нам уже цих дурниць. Де ти чув, щоб постілки коли-небудь говорили? Вони не вміють говорити. Вони існують зовсім не для того. Постілки добре знають своє місце.
—	А тепер послухай ти, твердолоба тварино, — відрубав Щур. Він розсердився не на жарт. — Бо це вже занадто! Ні слова більше — тільки шкрябай і рий, вигрібай і шукай дов¬кола, особливо на узбіччі цього пагорка, якщо ти справді хо¬чеш сьогодні висушитись і спати в теплі; бо це наша остання можливість!
І Щур завзято кинувся до найближчої кучугури, штрикаю¬чи її своїм дрюком, а потім заходився несамовито копати. Кріт теж ретельно розгрібав сніг, але більше для того, щоб догодити Щурові, бо гадав, що його любого друга пойняла якась маячня.
Ще хвилин десять наполегливої праці, і ось від удару Щурової палиці в одному місці раптом почувся глухий звук. Щур довбав і довбав у тому місці, поки не пробив дірку й не намацав там лапкою пустоту. Тоді гукнув на допомогу Крота. Обоє добряче напрацювалися, поки зрештою наслідок їхніх зусиль у всій красі постав перед очима враженого не¬довірка Крота.
У стіні того, що здавалося їм сніговим заметом, вони по¬бачили невеличкі, але міцні двері, пофарбовані в темно-зеле¬ний колір. Збоку звисала залізна ручка дзвоника, а трохи нижче виднілася маленька мідна пластинка, на якій були вирізьблені чіткі великі літери. При місячному світлі вони прочитали:
		«ПАН БОРСУК»
Кріт від подиву й захвату аж беркицьнув на сніг.
—	Щуре, — мовив він голосом, сповненим каяття, — ти просто диво! Справжнє диво, ось хто ти. Тепер я бачу! Твоя світла голова доводила це раз по раз відтоді, як я впав і по¬різав собі ногу. А ти тільки глянув на рану, і одразу твій мо¬гутній розум сказав тобі: «Скребачка!» Тоді ти пошукав і знайшов ту саму скребачку, що мене поранила! І що ж, ти на цьому зупинився? Ні.
Багато кого це б цілком задоволь¬нило, тільки не тебе. Твій розум не заспокоївся. «Дайте ли¬шень мені знайти постілку, — мовив ти собі,— і мій здогад підтвердиться!» І, звичайно, ти знайшов ту постілку. Ти та¬кий кмітливий, що, я певен, знайдеш усе на світі, як захочеш. «Отже, — сказав ти, — десь тут мають бути й двері, я вже ба¬чу, які вони. Виходить, нічого більше не залишається, як зна¬йти їх!» Авжеж, я читав у книжках про таке, але на власні очі бачити не доводилось. Ти повинен бути там, де тебе на¬лежно цінуватимуть. А серед нас, йолопів, ти себе просто марнуєш. Якби я мав твою голову, Щурику...
—	Та оскільки ти її не маєш, — не дуже чемно урвав його Щур,- то, певно, збираєшся сидіти на снігу й базікати цілу ніч? Мерщій вставай та чіпляйся за цей дзвоник, що висить у тебе перед носом, і смикай що є сили, як на гвалт, а я сту¬катиму!
Щур заходився гатити в двері ломакою, а Кріт підстриб¬нув до ручки дзвоника, вчепився в неї і почав розгойдуватися, відштовхуючись від землі задніми ногами, і десь дуже да¬леко почулося слабеньке дзеленчання.
Розділ 4 ПАН БОРСУК

Вони терпляче ждали, як їм здалося, цілу вічність, туп¬цюючи на снігу, щоб зігріти ноги. Аж ось почулося повільне човгання, що наближалося до дверей. Кріт сказав Щурові, що, мабуть, хтось іде в повстяних капцях, завеликих та ще й дуже стоптаних; це стало доказом Кротової кмітливості, бо, як виявилося, так воно й було насправді.
Заскреготів засув, і двері трохи прочинилися — якраз настільки, щоб помітити довгий писок і блиск сонних очей.
—	От що: коли знову буде те саме, — проказав хрипкий недовірливий голос, — то я вже не на жарт розсерджуся. Хто в цю пору турбує звірів, та ще такої ночі? Ну?
—	Ой, Борсуче! — скрикнув Щур. — Пусти нас, будь лас¬ка. Це я, Щур, і мій приятель Кріт. Ми заблукали в цій сні¬говиці.
—	Так це ти, Щурику, любий мій хлопче! — вигукнув Бор¬сук уже зовсім іншим голосом. — Заходьте, заходьте мерщій. Ви ж, певно, вже зовсім пропадаєте. Треба ж! Заблукали се¬ред снігу! Та ще й у Старому Лісі, і в таку пізню годину. Ну прошу, прошу.
Двійко звірят притьмом ускочили до хати, мало не збивши одне одного з ніг. Вони почули, як позаду грюкнули двері, на превелику їхню радість та полегкість.
Борсук, у довгому домашньому халаті та в капцях, справді дуже стоптаних, тримав у лапі масивний свічник: певно, вже збирався до сну, коли вони його потурбували. Він лагідно дивився на гостей і гладив обох по голові.
—	Сьогодні не така ніч, щоб малі звірята могли перебути її надворі, — по-батьківському буркотів він. — Невже ти, Щу¬рику, знову взявся за свої молодечі витівки?.. Ну чого ж ми стоїмо? Ходімо на кухню. Там у мене палає вогнище, і вече¬ря є, і все інше.
Він зачовгав попереду, освітлюючи їм дорогу, а вони ру¬шили слідом, нетерпляче підштовхуючи один одного — немов¬би наперед смакували щось, — довгим, темним і, сказати прав¬ду, страшенно занедбаним коридором, поки опинились у вітальні — невеликій круглій залі, звідки на всі боки розходи¬лися невиразні у темряві довгі, схожі на тунелі відгалужен¬ня — заплутані, таємничі й, здавалося, безконечні. Окрім цьо¬го у залі було кілька міцних дубових дверей. Одні з них Бор¬сук широко розчинив, і гості відразу опинились у теплому затишку великої кухні, освітленої сяйвом жаркого вогнища.
Підлога була з червоної цегли, вже добряче вичовганої, у великому каміні весело палахкотів вогонь; обабіч у стіні ховалися два дуже затишних запічки, де й натяку не було на протяг. Двоє зручних крісел з високими спинками стояли одне проти одного біля каміна і ніби запрошували до цікавої, дружньої бесіди. Посеред кімнати височів довгий стіл із неструганих дощок, покладених на козли, а вздовж нього з обох боків стояли довгі лави.
 	На одному кінці столу, де було від¬сунуте крісло, лежали рештки Борсукової вечері, простої, але щедрої. На полицях шафи в найдальшому кутку кімнати зблис-кував бездоганно чистий посуд, а з бантини над головою зви¬вали окости, жмутки сушених трав, вінки цибулі та кошики з яйцями. Здавалося, саме тут сміливці могли б правити буч¬ний бенкет на честь своєї перемоги, втомлені женці, повсідавшись на ослонах біля столу, весело, з піснями відзначити свя¬то Врожаю, а двоє чи троє невибагливих друзів, зручно вмостившись, просто повечеряти, покурити й поговорити у за¬тишку собі на втіху. Червона цегляна підлога всміхалася до закуреної стелі. Лискучі від довгого вжитку дубові лави ве¬село перезиралися між собою; на полицях у шафі тарілки за¬гравали із сусідами-горщиками, а заводіяка вогонь стрибав у каміні й під’юджував усіх підряд.
Добрий Борсук посадовив їх на лаву, ближче до вогню, і звелів зняти мокрий одяг та черевики. Потім приніс халати й капці, сам обмив Кротові ногу теплою водою, наклав на ра¬ну липкий пластир, і той враз відчув себе так, ніби з ним нічого й не трапилось, а то ще й краще. Огорнуті світлом та теплом, вони швидко зігрілися, висохли й тепер сиділи, про¬стягши потомлені ноги, з насолодою дослухаючись до приєм¬ного дзенькоту посуду на столі позад себе. Звірята неначе піс¬ля страхітливого урагану опинились у тихій гавані, і їм уже здавалося, що той холоднючий, непролазний Старий Ліс, з якого вони щойно вибралися, лишився десь далеко-далеко, а всі їхні страждання — тільки напівзабутий сон.
Вони зовсім оговтались, коли Борсук покликав їх до сто¬лу, на якому все було готове до трапези. Вони давно вже доб¬ряче зголодніли, та коли побачили, яка розкішна вечеря че¬кає на них, єдине, чого вони не могли вирішити: до яких страв — а все на столі було таке принадливе! — взятися пере¬дусім, а які люб’язно зачекають, поки в гостей з’явиться на¬года покуштувати і їх.
 Деякий час було не до розмов, а коли звірята все ж намагалися говорити, то це був просто сміх, бо	як говорити з набитим ротом! Але Борсук не звертав на те уваги, так само, як і на лікті, покладені на стіл, чи на те, що всі розмовляють разом. Сам він завжди уникав компаній, тож був певен, що на такі речі не слід особливо зважати. (Ми з вами, звичайно, знаємо, що це думка хибна і що він дивився на справу надто спрощено, бо це все-таки дещо ва¬жить, але чому саме — довго пояснювати.) Господар сидів у своєму кріслі на чільному місці за столом і час від часу статечно кивав головою, коли звірята оповідали про свої при¬годи; ніщо, здавалося, його не дивувало й не обурювало, жод¬ного разу він не докинув: «А що я казав» чи «От про це я завжди попереджаю», — і не зауважив, що їм треба було дія¬ти так чи отак або ні в якому разі не робити того й того. Тож Кротові він подобався дедалі більше.
Коли вечеря нарешті скінчилася, Кріт і Щур відчули, що шкури в них не просто врятовані, а й натяглися, мов на ба¬рабані, і що тепер їм на все начхати; вони сиділи біля камі¬на, який пашів жаром, і ще раз подумали, яка то радість го¬моніти отак разом допізна, отак безжурно й от у такій ситос¬ті; коли вони трохи побалакали про всяку всячину, Борсук раптом мовив приязно:
—	Ну, гаразд! А що новенького у ваших краях? Як там ведеться нашому любому Жабі?
—	Між кепсько і дуже кепсько, — поважно відповів Щур. Кріт у цей час ніжився на лаві біля вогню, задерши п’яти ви¬ще голови, але намагаючись прибрати поважного й сумного вигляду. — На тому тижні була ще одна аварія, причому дуже серйозна. Розумієш, він хоче водити машину власноручно, а сам же зовсім не здатний до того. Найняв би собі порядного, надійного, досвідченого водія, платив би йому як слід та до¬ручив усі ті справи, то все було б гаразд. Але де там. Забрав собі в голову, що він — природжений водій, тож, мовляв, йо¬го нема чого вчити. Звідси й усі лиха.
—	Скільки ж їх у нього? — похмуро спитав Борсук.
—	Аварій чи машин? — перепитав Щур. — А втім, як на Жабу — то це одне й те саме. Ця — вже сьома. А щодо ін¬ших... Ти знаєш Жабину каретню? Так от, вона завалена, ну просто завалена уламками його автомобілів, і всі уламки не більші від твого капелюха! Оце й усе, що можна сказати про шість попередніх — більше нема чого розповідати.
—	Він уже тричі побував у лікарні, — докинув слово Кріт, — а до всього ще й мусить платити штраф, та такий, що аж страх бере!
—	Атож, це ще одна халепа, — вів далі Щур. — Жаба в нас заможний, усі те знають, але ж не мільйонер. З нього ніколи не вийде вправного водія, а він Ще й нехтує всі закони та правила. Рано чи пізно або вб’ється на смерть, або пока¬лічиться, інвалідом стане на все життя. Борсуче! Ми ж йому друзі, невже не придумаємо ради?
Борсук на хвилину замислився.
—	Слухайте! — нарешті промовив він, причому досить су¬воро. — Ви ж, напевно, знаєте, що зараз я нічим зарадити не можу?
Його друзі погодилися, цілком розуміючи, про що йдеться. Так уже велося серед звірят, що від жодного з них зимової пори ніхто не став би вимагати якогось рішучого, героїчного чи просто більш-менш активного вчинку. Вони всі взимку поринають у дрімоту, а дехто навіть міцно спить. Усіх присип¬ляє негода, кого більше, кого менше; всі спочивають від тих трудних днів і ночей, коли кожен м’яз зазнавав граничної на-пруги і всі життєві сили працювали на повну потужність.
—	Ну то що ж, так і буде! — казав далі Борсук. — Зате коли сонце поверне на весну й ночі стануть коротшими, коли десь опівночі раптом прокинешся і відчуєш якийсь неспокій, бажання підхопитися на ноги й узятися до діла вже на сві¬танку, а то й раніше... Та ви й самі знаєте!..
Обоє друзів поважно кивнули. Бо ж вони таки знали!
—	Так от, — вів далі Борсук, — тоді ми, тобто ти, я та ось наш приятель Кріт, приструнчимо як слід того Жабу. Не по¬терпимо вже ніяких дурниць. Ми навернемо його до пуття — як треба буде, то й силою. Змусимо Жабу взятися за розум. Ой Щуре, та ти ж спиш!
—	Я? Ні! — стрепенувся Щур.
—	Він уже чи не тричі засинав, поки вечеряли, — засміяв¬ся Кріт, котрий сам почувався на диво жваво й бадьоро. А справа, звичайно, була в тому, що Кріт і народився, й ви¬ховувався під землею і в Борсуковій оселі чув себе як удо¬ма; що ж до Щура, то він звик спати в кімнаті, відчинені вікна якої виходили на прохолодну, бистру річку, і його ту¬тешня атмосфера гнітила й заколисувала.
—	Час уже й нам лягати спати. — Борсук підвівся і взяв свічник. — Ходіть обидва за мною, я покажу вам ваш покій. І не зривайтеся завтра дуже рано — сніданок буде, коли за¬бажаєте.
Він провів звірят у довгасту кімнату, схожу трохи на спаль¬ню, а трохи — на комору. Борсукові зимові припаси, які в цьо¬му домі можна було бачити всюди, займали півкімнати — купи яблук, ріпи та картоплі, повні кошики горіхів, глечики з медом... Однак два маленьких білих ліжка на вільній поло¬вині були такі м`які і так вабили до себе, а укривала на них, хоч і грубі, такі чисті і так чудово пахли лавандою, що Кріт з Водяним Щуром миттю роздяглися й пірнули у простирад¬ла, відчуваючи безмежну радість і насолоду.
Як і порадив їм добрий Борсук, наступного ранку двоє друзів вийшли снідати дуже пізно. На кухні палало яскраве полум’я в печі; двійко маленьких їжачків, сидячи на ослоні біля столу, їли вівсяну кашу з дерев’яних полумисків. Коли Кріт зі Щуром увійшли, їжачки поклали ложки, підвелися й чемно схилили голови, вітаючись.
—	Сидіть, сидіть, — приязно мовив Щур, — смачного вам. Звідки ви прибули, молоді люди? Мабуть, заблукали в цьому снігу?
—	Так, з вашого дозволу, сер, — шанобливо озвався стар¬ший їжачок. — Ми з малим Біллі — ось із ним — усе шукали стежку до школи... Мама, певно, гадає, що ми давно там, бо ж була така гарна погода... Ну й, звичайно, сер, ми заблукали, а Віллі від страху став плакати, бо він ще малий і всього боїться. А потім наткнулися на задні двері пана Борсука й на¬бралися зухвальства постукати, сер, бо пан Борсук має добре серце, всі знають...
—	Атож, — погодився Щур і відрізав скибочку шинки. Кріт тим часом укидав яйця до каструлі. — А як там зараз на¬дворі? До речі, можеш не так часто казати мені «сер», — до¬дав він.
—	Страшенно погано, сер, страшенно глибокий сніг ви¬пав, — відповів їжачок. — Сьогодні ніяк не можна виходити та¬ким маленьким джентльменам, як ви.
—	А де пан Борсук? — поцікавився Кріт, який саме ставив на вогонь кавник.
—	Шановний господар пішов до своєї науки, сер,— відпо¬вів їжачок, — і сказав, щоб його ні в якому разі не турбува¬ли, бо він зранку буде вельми зайнятий.
Присутні, певна річ, поставилися до такого пояснення з цілковитим розумінням. Нічого не вдієш — як ми вже гово¬рили: коли півроку живеш надзвичайно активно, то другі пів¬року дрімаєш, а то й зовсім спиш. Але і в цю пору не можна весь час виправдовувати своє безділля сонливістю, особливо якщо треба щось зробити для себе чи для кого іншого. Ви¬бачатися набридає. Звірятам було ясно, що Борсук, добре поснідавши, зайнявся «наукою», тобто вмостився в кріслі, по¬клавши ногу на ногу, накрив собі писок червоною бавовняною хусткою та й поринув у «заняття» — як і щодня в цю пору року.
Біля парадних дверей голосно задзеленчав дзвоник, і Щур, який геть вимазався, готуючи собі бутерброд, послав Біллі, меншого їжачка, подивитися, хто там прийшов. У залі почу¬лося гучне тупання, і ось уже Біллі ввів за собою Видру, кот¬рий одразу ж кинувся до Щура з обіймами та вітальними вигуками.
—	Та стривай! — прошамотів Щур, у якого був повен рот.
—	Я таки сподівався побачити тебе тут живого й здоро¬вого, — весело промовив Видра. — Вони там на Високому Бе¬резі всі страшенно переполошилися. Приходжу сьогодні вран¬ці, а мені кажуть: Щур не ночував удома і Кріт теж, чи не трапилося з ними чогось? А сліди ваші, звичайно, замело. 
Та я знаю, що коли хто вскочить у халепу, то здебільшого йде до Борсука, принаймні Борсукові щось відомо. Тож я мерщій кинувся сюди через Старий Ліс і через сніг! Ой хлопці! Яка ж то була краса, коли я пробирався крізь замети, а над лі¬сом з-поза чорних дерев сходило сонце! Йдеш собі, скрізь ти¬хо-тихо, а тут раптом величезна шапка снігу з гілляки — ше¬лесть, а тоді — гуп! Аж підскочиш з несподіванки, та тікати, щоб не присипало. Не знати звідки за ніч з’явилися цілі сні-гові палаци й печери, снігові мости, тераси, довгі, неначе фор¬течні вали. Якби мав час — от де побігав би та погрався! Гілки аж не витримують ваги й обламуються, скидаючи вниз цілі купи снігу. А на них одразу вмощуються усякі там дроз¬ди й синиці, походжають нахабно й бундючно, наче то їхні купи. Пролітали над лісом навіть дикі гуси — високо в сі¬рому небі, але якимось нерівним ключем. Потім покружляло над деревами кілька граків — оглядали щось; певно, їм не сподобалося, бо полетіли геть і дуже роздратовано галдика¬ли. Але щоб зустрівся хтось, кого можна до пуття розпитати, — то де там! Десь на півдорозі натрапив на кролика — сидить на пеньку й вмиває лапою свою дурнувату морду. Бачили б ви, як він налякався, коли я підкрався ззаду й поклав свою важку правицю йому на плече. Довелося надавати йому ля¬пасів, щоб хоч трохи привести до тями. Врешті мені вдалося витягти з нього, що хтось із кролів учора ввечері бачив Кро¬та в Старому Лісі. В усіх кролячих норах, казав він, тільки й розмов про те, як Кріт, найліпший приятель пана Щура, попав у скруту, як він збився з дороги і як «Ті» лякали його звідусіль і ще більше збивали на манівці. «То чому ж ви сиділи склавши лапки? — спитав я. — Хоч у вас і бракує клеп¬ки в голові, але ж вас тут не одна сотня бевзів, здорових і гладких, і нори у вас прорито в усіх напрямках. Ви могли б узяти його до себе, допомогти й зарадити. Чи хоча б озва-лися до нього словом?» А він на те тільки: «Хто, ми? Зара¬дити? Ми, кролики?» То я дав йому ще одного ляпаса й про¬гнав геть. Що ти з нього візьмеш? Добре, хоч щось довідавсь. А якби пощастило зустріти когось із «Тих», я б узнав куди більше — а як ні, то вони б мене узнали!..
—	Невже ти зовсім не рен... не нервував? — спитав Кріт, котрий на згадку про Старий Ліс знову відчув острах.
—	Нервував? — Видра засміявся, відкривши блискучий ряд міцних білих зубів. — Я б їм показав нерви, хай би тіль¬ки спробували мене налякати. Слухай; Кроте, підсмаж-но ме¬ні трохи шинки, ти ж у нас хороший хлопчина. Я страшенно зголоднів, а ще стільки треба розповісти Щуркові. Не бачив його цілу вічність.
Добродушний Кріт відрізав кілька шматочків шинки і зве¬лів їжачкам підсмажити, а сам знову взявся снідати. Тим часом Видра із Щуром, голова до голови, жваво обговорю¬вали річкові новини, а що новин тих завжди вистачало, то, схоже, розмова мала бути така ж нескінченна, як і сама ще¬бетуха річка.
Тарілка із смаженою шинкою миттю спорожніла й повер¬нулася по добавку, коли зайшов Борсук, позіхаючи й проти¬раючи очі. Він своїм звичаєм спокійно й просто привітався з усіма, кожного ласкаво запитав про щось.
—	Скоро вже час обідати, — звернувся він до Видри. — Тро¬хи зачекай, пообідаєш з нами. Ти, певно, зголоднів, а надво¬рі он яка холоднеча.
—	Авжеж! озвався Видра і підморгнув Кротові. — Коли я бачу цих молоденьких їжачків, що смажать шинку, пози¬раючи на неї жадібними очима, то почуваю себе так, ніби ме¬не морять голодом.
Їжачки, яким уже знову захотілося їсти після вранішньої вівсянки і завзятого порання коло печі, тільки ніяково по¬глянули на пана Борсука — вони були надто сором’язливі, щоб хоч щось сказати.
—	Вам, хлоп’ята, мабуть, пора вже до мами, — лагідно мовив до них Борсук. — Я пошлю кого-небудь з вами, щоб ви¬вів вас на дорогу. Боюся, що вдома ви вже не захочете ні¬чого їсти, а я буду винен.
Він дав кожному їжачкові по шість пенсів, погладив по голівці, і вони пішли собі, шанобливо змахнувши кашкетами й труснувши чубчиками.
А дорослі незабаром зібралися коло столу. Кріт опинився поруч з Борсуком. Оскільки Видра із Щуром так захопилися річковими плітками, що їх нічого більше не цікавило, він скористався нагодою, щоб признатися Борсукові, як йому тут гарно й затишно, мов у рідній хаті.
—	Все-таки добре під землею, — мовив він. — Тут знаєш, на якому ти світі. Певен, що нічого лихого з тобою не ста¬неться і ніщо не дошкулятиме. Тут ти цілком сам собі ха¬зяїн, не треба ні в кого ні про що питати дозволу чи зважати на те, хто що скаже. Хоч би там що коїлося нагорі, а тобі байдуже, хай собі. А коли заманеться, вийдеш надвір, а там усе на місці, ніби тільки й чекає на тебе.
На ці слова Борсук аж засвітився.
—	Те саме завжди кажу і я, — підхопив він. — Ніде не бу¬ває так спокійно, так погідно, так надійно, як під землею. А якщо закортить зробити свої володіння просторішими, ширшими, будь ласка, — копай та рий собі, і матимеш що хочеш! Або навпаки, якщо оселя стане тобі завеликою — засип одну там чи дві нірки, і знову-таки матимеш, що тобі треба! Ні¬яких теслярів та мулярів, ніяких крамарів, ніяких теревенів через паркан з перехожими базіками і, найголовніше, ніякої негоди! От хоча б Щур. Підніметься повінь на зайвих два фути, і йому вже доводиться перебиратись у найману квар¬тиру! А вона ж незручна, розташована не там, де б хотілося, та й луплять за неї... Або ось Жаба. Не скажу нічого пога¬ного про Терем Жаб; це справді найкраща споруда в цих краях, саме як споруда. Ну а як пожежа — куди подінеться Жаба? Або черепиця обвалиться, стіни осунуться чи тріс¬нуть, шибки полопаються — де мешкатиме Жаба? А як у кім¬натах буде протяг — сам я його терпіти не можу, — пропав Жаба! Ні, жити нагорі, просто неба — добре, однак тільки для того, щоб поблукати по білому світу, добути хліб насущний, а потім повернутися назад під землю! Отак я розумію, що таке домівка!
Кріт щиро погодився, а Борсук перейнявся до нього ще теплішими почуттями.
—	Ось поїмо, — пообіцяв він, — і я покажу тобі всю свою невеличку оселю. Цікаво, чи сподобається вона тобі. Я пе¬вен, що ти тямиш, як треба обладнувати житло.
Отож після обіду, коли Щур а Видрою вмостилися біля каміна й почали одвічну суперечку про те, що за риба вугор, Борсук засвітив ліхтар і запросив Крота йти за ним. Перет¬нувши круглу залу, вони спустилися в один з головних ходів і при мерехтливому світлі ліхтаря обдивилися кімнати обабіч. Деякі з них були маленькі — не більші за комірчину, інші великі і майже такі ж просторі та показні, як Жабина ві-тальня. Вузенький перехід вивів їх під прямим кутом до но¬вого коридора, і там було те саме. Крота просто приголом¬шили розміри всіх тих просторих приміщень, розгалуженість і нескінченність темних ходів, міцні склепіння повнісіньких комор. Усюди кам’яне мурування, колони, арки, мощена під¬лога.
—	Ну, як на землі, Борсуче, — не стримався Кріт. — І де в тебе взялося стільки сили й часу, щоб спорудити все це? Просто диво!
—	Воно й справді було б диво, якби то я зробив сам, — просто пояснив Борсук. — Але в тому й річ, що я тут мало доклав зусиль — лише розчистив ті ходи й приміщення, які були мені потрібні. Тут їх безліч. Бачу, ти не зовсім здога¬дуєшся, в чому тут справа, тож я поясню. Так от, колись дав¬но на цьому місці, де нині шумить Старий Ліс, задовго до того, як він виріс і став тим, чим він є, було місто — місто людей, зрозумів? Тут, де ми зараз стоїмо, вони жили, ходили, розмовляли, спали, займалися своїми справами. Тут вони три¬мали коней, тут бенкетували, звідси вирушали на битви й на торги. То був могутній народ, багатий, будівничий. Люди зво-дили місто на віки, бо вірили, що житимуть тут завжди.
—	І що ж з ними всіма сталося? — поцікавився Кріт.
—	Хто знає... — мовив Борсук. — Люди прийшли, вони на¬довго тут лишилися, будували, благоденствували... А потім десь пішли. Така їхня доля. А ми зосталися. Мені розповіда¬ли, що борсуки жили тут задовго до того, як з`явилося місто. А тепер знову тут живуть борсуки. Ми народ витривалий, мо¬жемо, якщо треба, кудись перекочувати ненадовго, але вміємо й чекати, ми терплячі, і повертаємося. І так буде вічно.
—	А коли люди звідси пішли, то... — знову заговорив Кріт.
—	Коли люди пішли, — вів далі Борсук, — до діла взялися вітри й дощі. Вони працювали невтомно, безперервно, рік у рік. А втім, і ми, борсуки, по-своєму теж, певно, прилучилися до цього. Місто занепадало більше й більше — руйнувалося, йшло під землю, зникало. А потім тут усе стало потроху під¬ростати — тягтися вгору і вгору: насіння давало пагони, вони росли, ставали деревами, лісом, помагати їм взялися папороть та ожина. Перегнивали нові й нові шари опалого листя, паводки наносили пісок та мул, які осідали й утворювали ро¬дючий грунт. Минав час, і от настала пора, коли все було го¬тове прийняти нас, і ми знов оселилися тут. Там, нагорі, на поверхні землі, відбувалося те саме. Ці місця приваблювали всіляких звірів, і вони, перебравшися сюди, споруджували со¬бі	житла, влаштовувалися, розселялися — словом, жили, не знаючи горя. Вони забули про минуле, їм було не до того: вистачало іншого клопоту. Місце тут горбкувате й пагористе, багато різних дірок; але це для звірят навіть дуже добре, їх не обходить майбутнє, навіть те, що колись тут знову, хоч І не назавжди, з’являться люди, а то дуже можливо. Старий Ліс тепер густо заселений; народ тут, звісно, різний — є хо¬роші, є погані, є й такі собі, пальцем ні на кого не показува¬тиму, Щоб світ стояв, треба, як то кажуть, усякої тварі по парі. Але, гадаю, ти й сам уже дещо про це дізнався.
—	Авжеж, дізнався, — промовив Кріт, і йому аж мураш¬ки по шкірі забігали.
—	От-от, — Борсук поплескав його по плечу. — Розумієш, учора ти тільки вперше зіткнувся з ними. Насправді ж вони не такі вже й погані; ми всі мусимо жити й не псувати життя іншим. Завтра я передам свій наказ, і, гадаю, ти не ма¬тимеш більше клопоту. Той, хто друг мені, може гуляти в цьому краї, де йому заманеться, а ні — то хай начуваються!
Повернувшись до кухні, вони побачили Щура, що неспо¬кійно походжав туди-сюди. Підземне життя гнітило його, згуб¬но впливало на настрій. Схоже, він і справді побоювався, що без його нагляду річка потече назад. Отож натягнув уже свою куртку й засунув за пояс пістолети.
—	Ходімо, Кроте, — промовив Щур заклопотано, тільки-но їх побачив. — Нам треба вирушати завидна. Не хотілося б но¬чувати в Старому Лісі ще одну ніч.
—	Усе обійдеться, любий мій хлопче, — сказав Видра. — Я піду з вами, я ж тут кожну стежку знайду навіть із зав’я¬заними очима. А треба буде комусь дати потиличника, то по¬кладіться на мене: дістане по заслузі.
—	Тобі справді нічого хвилюватися, Щурику, — заспокоїв його й Борсук. — Ти навіть не уявляєш, куди ведуть мої ходи. Я маю запасні виходи аж на краю лісу в усіх напрямках, і мені байдуже, чи знає про них іще хто. Коли ви справді за¬хочете вирушити, то підете найкоротшою дорогою. А поки що, друже, заспокойся і посидь собі.
Щур, одначе, так страшенно поривався до своєї річки, що Борсук мусив запалити ліхтар і повести їх через вогкий, душ¬ний тунель, звивистий і похилий, місцями склепінчастий, а місцями пробитий у грубій скелі; вів довго, аж гості втоми¬лися; їм здавалося, що вони пройшли не одну милю. Нареш¬ті попереду заясніла пляма світла, що несміливо пробивалося крізь навислі над входом густі зарості. Борсук дуже чемно побажав звірятам щасливої дороги, легенько підштовхнув їх до отвору, потім замаскував його хмизом та гіллям і подався додому.
Вибравшись із підземелля, звірята побачили, що стоять край Старого Лісу. За ними безладно переплуталися між ко¬рінням дерев та валунами кущі ожини, а попереду широко розстилалися мирні поля, огороджені плотами, що різко чор¬ніли на тлі білого снігу, а ще далі — від самого обрію, над яким нависало непривітне червоне сонце, їм холодно блисну¬ла до болю знайома рідна річка. Видра, що знав тут усі стеж¬ки, був за провідника, і вони посунули напрямки до дальньо¬го перелазу. 
Зупинившись на хвилину й оглянувшись, поба¬чили громаду Старого Лісу — щільна, загрозлива й похмура, вона темніла серед безкрайнього білого простору; тоді вони мерщій повернулися й заквапилися додому, до домашнього, вогнища, до звичних речей, на які воно кидає грайливі від¬блиски, до веселих гомінких голосів під їхнім вікном — голо¬сів річки. Вони ж добре її знали, беззастережно довіряли їй,
і	вона ніколи не лякала їх чимось незрозумілим.
Поспішаючи і щиро прагнучи скоріше опинитися вдома, се¬ред добре знаних і любих речей, Кріт раптом усвідомив, що він — мешканець полів і живоплотів, міцно прив’язаний до борозни, до вигону, до польових стежок, до виплеканих са¬дів. Злигодні, тяжкі випробування чи й щоденна боротьба, без чого, на перший погляд, неможливе життя з Природою, — то все для інших. Він же повинен бути розважливим, трима¬тися уподобаних місць, визначених йому долею, тих місць, де й своїх пригод вистачить на все життя.


Розділ 5 ДІМ ЖАДАНИЙ 

Вівці збивалися докупи біля загородки, роздували тонкі ніздрі, перебирали тендітними ніжками, закидали голови. Над переповненою кошарою в морозному повітрі кучерявилася легенька пара. Саме в цей час повз кошару чимчикували, ве¬село перемовляючись та сміючись, двоє наших друзів. Вони навпростець через ріллю поверталися додому — цілий день гуляли з Видрою. Вибігали вздовж і впоперек широке узгір’я, звідки стікали маленькі струмки, які трохи далі зливалися в притоки їхньої рідної річки. Короткий зимовий день згасав, і сутінки вже підступали з усіх боків, а їм ще треба було чима¬ло пройти.
Простуючи полем, вони почули овече мекання, звер¬нули до кошари і тут натрапили на втоптану стежку, якою бу¬ло зовсім легко йти і яка до того ж цілком заспокоїла сумні¬ви такого собі маленького запитайка, що сидить у всіх звіря¬тах, бо він одразу визначив: «Так, ця стежина веде додому!»
—	Схоже, скоро прийдемо до села, — трохи невпевнено мо¬вив Кріт і притишив ходу, бо стежка, яка спочатку була ву¬зенька, потім перейшла у путівець, а далі перетворилася на справжню дорогу, тепер вивела їх на широкий мощений тракт. Звірята не дуже полюбляли села, а їхні, так би мовити, влас¬ні стежки, якими вони звичайно ходили, пролягали осторонь, далі від церков, поштових заїздів та шинків.
—	Ет, хай це тебе не турбує, — сказав Щур. — У цю пору року, та ще в таку пізню годину всі вже поховалися по ха¬тах і сидять біля вогню; чоловіки, жінки й діти, собаки, ко¬ти — геть усі. Ми спокійно прослизнемо тут, без будь-якого клопоту і неприємностей, ще й зазирнемо, як захочеш, у вік¬на, поглянемо, що вони поробляють.
Швидкоплинні грудневі сутінки зовсім огорнули село, коли звірята непевною ходою ступили на його вулиці, вкриті тон¬ким шаром пухнастого снігу. Вже майже нічого не було вид¬но — тільки тьмяні оранжево-червоні квадратики вікон, крізь які з кожного будиночка у вуличну темінь сіялося світло ка¬мінів та ламп. На гратчастих вікнах здебільшого не було ві¬конниць, тож для стороннього ока кожен з мешканців, котрі зібралися за столом до чаю, або захопились рукоділлям, чи ве¬село перемовлялися, розмахуючи руками, здавався втіленням тієї непідробної природності, до якої так прагне навіть найталановитіший актор — природності невдаваної, можливої ли¬ше тоді, коли не здогадуєшся, що тебе спостерігають. Двоє наших глядачів переходили від одного вікна до другого, і, коли бачили, як господиня гладить кота чи бере на руки й укладає в ліжечко сонну дитину або як чоловік втомлено вибиває люльку об край поліна в каміні, на очі їм наверталися сльози невимовної туги, бо їхня власна домівка була дуже далеко.
Та було одне віконце, з якого особливо принадливо со¬тався дух домашнього тепла, якоїсь самодостатності малень¬кого світу, що чотирма стінами відгородився від обтяжливого світу зовнішньої Природи, мовби нехтуючи його і не пускаючи до себе. 
Віконце те було завішене і серед непроглядної ночі скидалося на екран тіньового театру. Біля самої білої запо¬ни висіла пташина клітка, і все в ній було видно до наймен¬ших подробиць: кожну дротинку, сідальце, начиння, навіть грудочку цукру; все-все вимальовувалося дуже виразно, і все легко було розрізнити. Пухнаста жителька клітки глибоко сховала голівку під крило й сиділа на жердинці так близь¬ко від них, що, здавалося, досить простягти лапу, і можна погладити її. На ясному екрані чітко окреслювалася кожна пір’їнка розкішного, витонченого пташиного вбрання. Поки звірята зачаровано дивилися на маленьке сонне створіння, во¬но раптом неспокійно заворушилось, пробудилося, стрепену¬лось і підвело голівку. Вони побачили, як дзьобик пташки ши¬роко розкрився й вона знуджено позіхнула, подивилася в один бік, у другий та й знову сховала голівку під крило. На¬стовбурчене пір’ячко поволі спадало, влягалося. Зненацька різкий подмух вітру ввірвався звірятам під комір, гостре жало крижаних сніжинок повернуло їх до життя, й вони відчули, як змерзли в них пальці, як натомилися ноги і як далеко ще їм до рідної оселі.
Одразу ж за селом, скоро тільки скінчилися будинки, дру¬зі крізь темряву знову відчули запах знайомих полів обабіч дороги. Вони зібрались на силі, щоб подолати хоч і довгий, але останній уже відтинок дороги — дороги, яка, певна річ, рано чи пізно, але неодмінно приведе додому: забряжчить за¬сувка на дверях, весело спалахне вогонь у каміні, і добре зна¬йомі речі вітатимуть прибульців, ніби славних мандрівників, які щасливо повернулися з тривалої подорожі за сім морів. Вони йшли мовчки і вперто, і кожен думав про своє. Кріт думав здебільшого про вечерю. Навколо було дуже темно, а місцевість, наскільки він міг судити, зовсім незнана, Тому він покірливо ступав слідом за Щуром, цілком поклавшись на нього. Що ж до Щура, то він трохи забіг наперед — така вже була в нього звичка, — зсутулив спину і втупив очі в сіру до¬рогу перед собою. Тож і не зауважив він, коли бідолашного Крота раптом щось мовби штовхнуло, вразило, як електрич¬ним струмом.
Ми, люди, давно вже втратили ту витонченість чуттів, і в нас навіть нема підхожих слів, щоб точно назвати взаємини, які мають звірята з навколишнім світом, живим і неживим; ми користуємось, наприклад, тільки словечком «нюх», нама¬гаючись позначити ним усю гаму найніжніших тріпотань, які не вщухають у носі звіра день і ніч — кличуть його, засте¬рігають, підохочують, відряджають. Оце й був саме один з не¬видимих, непояснимих поштовхів хтозна-звідки; він зненацька настиг Крота темної ночі й примусив затремтіти всім тілом від напрочуд знайомого благання, якого він поки що не міг навіть збагнути. Кріт ураз закляк на місці й водив носом туди й сюди, намагаючись знов уловити ту тоненьку цівочку, той повітряний струмочок, який так сильно зворушив його. Ще мить, і він таки впіймав його. Водночас на нього стрім¬ким потоком наринули спогади.
Рідна домівка! Ось про що вони волали, оті ніжні благан¬ня, ті невловні дотики, що прилинули до нього через прос¬тір, ті крихітні промінчики, що вабили його кудись! Ні, пев¬но, вона зараз десь поруч, його люба хатина, яку він так поспішно кинув і якої не бачив з того дня, коли знайшов собі Річку! І тепер та хатка посилала своїх розвідників, послан¬ців, щоб упіймали його й привели додому. Відтоді, як одного сонячного ранку Кріт утік звідси, він чи й згадав хоч раз про неї, так його захопило нове життя, з усіма тими радо¬щами, несподіванками, незвичайними пригодами. А тепер, огор¬нутий любими серцю спогадами, він раптом ясно побачив свій дім, хоч навколо була непроглядна пітьма! Непоказний, тіс¬нуватий і скромно опоряджений, та все ж свій, власний. Кріт сам його, зробив і завжди з великою радістю повертався до нього, натрудившись за день. І дім, звісно ж, завжди радів йому, нудився без нього, ждав господаря, а тепер ніби про¬мовляв до нього мовою запахів, промовляв засмучено й до-кірливо, але без гіркоти чи гніву; лише тужливо нагадував, що він є, що він чекає.
Поклик був зрозумілий, виразний. Кріт мусив скоритися йому.
—	Щурику! — гукнув він, сповнений радісного збуджен¬ня. — Стривай! Зажди мене! Маю тобі щось сказати!
—	Ходімо, ходімо, Кроте! Мерщій! — бадьоро відповів Щур, не стишуючи ходи.
—	Щурику, ну зупинися! — благав Кріт, захлинаючись від душевного болю. — Ти не розумієш! Це ж мій дім, мій любий дім! Я щойно відчув його запах. Мій дім десь тут, близько, зовсім близько. І я мушу йти до нього, мушу, мушу! Ой, зажди, Щурику! Прошу, благаю тебе, зажди!
Та Щур уже був далеко попереду, надто далеко, щоб по¬чути, що там гукає Кріт, надто далеко, щоб уловити тривогу й біль у його благанні. До того ж Щура непокоїла погода, бо й він дещо нанюшив — підозріло схоже на близьку хур¬товину.
—	Кроте, нам не можна зупинятися, повір мені! — гукнув він, повернувши голову назад. — Завтра прийдемо й подиви¬мось, що там таке. А зараз ніколи, не можна гаяти часу — вже дуже пізно, ось-ось почнеться сніговій, а я погано розби¬раю дорогу! Мені потрібен твій нюх, Кроте, тож біжи мерщій сюди, ти ж хороший хлопець! — І Щур, не чекаючи на відпо¬відь, заспішив далі.
Бідолашний Кріт залишився на дорозі сам-один. Серце йому краялося, він відчував, як десь глибоко в ньому визрі¬ває плач, щоб за хвилю вихопитися назовні нестримним ри¬данням. Але навіть це не похитнуло його відданості другові. В нього ні на мить не зринула думка покинути Щура. А від рідної оселі линули струми, вони благали, заклинали, зреш¬тою, владно наказували. Та він більше не затримувався в їх¬ньому зачарованому колі. З болючою тугою, що розтинала душу, Кріт похилився до дороги й покірливо затюпав слідом за Щуром, а ледь чутні запахи ще довго переслідували його, дотикалися ніздрів і ніби дорікали йому за зрадливість та безсердечність.
Він насилу догнав незворушного Щура, який одразу завів безтурботну балачку про те, що вони робитимуть, коли по¬вернуться додому, як він запалить камін у вітальні і що при¬готує на вечерю; він навіть не помічав, який задумливий та невеселий його товариш. Нарешті, коли вони чималенько вже пройшли, Щур зупинився біля кількох пнів край діброви, що тяглася вздовж дороги, і лагідно мовив:
—	Кроте, голубе мій, ти, схоже, добряче втомився — все мовчиш і ледве ноги тягнеш. Сядьмо на хвилинку, спочинь¬мо. Сніг уже перестав, а додому рукою подати.
Кріт знесилено сів на пеньок, намагаючись узяти себе в руки, бо відчував, що от-от не витримає. Ридання, з яким він досі боровся, рвалося з грудей. Воно підступало до горла й таки вихопилось, і бідолашний Кріт зрештою перестав опира¬тися й заплакав — нестримно, безпорадно й щиро, бо раптом зрозумів, що втратив те, чого по-справжньому ще й не зна¬йшов.
Щура здивував і налякав цей несамовитий напад розпачу, він якусь мить навіть не наважувався заговорити. А тоді про¬мовив дуже тихо, заспокійливо:
—	Що з тобою, хлопчику? Що сталося? Відкрий мені своє горе — може, я чим зараджу?
Сердешному Кротові несила було вимовити хоч слово, йо¬го тіпало від ридань, що рвали груди, перехоплювали подих, душили мову.
—	Я знаю, що то вбога, темна халупа... — простогнав він нарешті. — Їй далеко до твоєї затишної хати... до прекрасно¬го Жабиного палацу... чи до Борсукової диво-оселі... Але це моя, моя люба хатка... і я не можу без неї... а я втік і зовсім забув її... І раптом почув її запах... там, на дорозі, коли я кликав тебе, Щуре, а ти не слухав... І все відразу наплинуло на мене... Вона ж мені потрібна! Ой лишенько, лихо!.. А, ти не слухав, Щурику... І я мусив іти за тобою, хоча весь час чув той запах... я думав, от-от серце розірветься... Якби схо¬дити туди й глянути хоч раз, Щурику, — лише один раз... Во¬на була зовсім близько... Але ти не послухав, Щурику, не послухав! Ой лихо мені, лихо!
Від тих згадок нова хвиля розпуки заплюснула Крота, ри¬дання знову здушили йому горло, і він більше не зміг вимо¬вити й слова.
Щур тільки дивився перед собою і мовчав, лагідно по¬плескуючи Крота по спині. Тоді похмуро пробурмотів:
—	Тепер мені все ясно! Яка ж я свинюка! Просто свиня, справжнісінька!
Він зачекав, поки Кротові ридання трохи вщухли; той по¬волі заспокоївся і вже тільки схлипував та тяжко зітхав. То¬ді Щур підвівся зі свого пенька й безтурботно сказав:
—	Ну тепер нам, хлопче, пора вирушати!
Він вийшов на дорогу і попрямував назад, туди, звідки вони щойно прийшли.
—	Куди ти... гик!.. Куди ти зібрався... гик!.. Щурику? — стривожено підняв Кріт зарюмсану мордочку.
—	До твоєї оселі, друже! — весело відказав Щур. — Ході¬мо, бо нам, певно, доведеться трохи пошукати. А без твого носика не обійтися.
—	Ой, не треба, Щурику, не треба! — скрикнув Кріт і, зі¬рвавшись на ноги, підбіг до нього. — То недобре, кажу тобі! Вже пізно, вже зовсім темно, а туди неблизький світ, та й завірюха он знову починається! І... і взагалі я зовсім не хо¬тів, щоб ти побачив, що на мене отаке найшло... Це якась ма¬на, якась нісенітниця!.. Згадай про Високий Берег, про нашу вечерю!
—	До біса Високий Берег разом із вечерею! — спересердя вигукнув Щур. — Хай усю ніч, а я шукатиму те місце! Тож тримайся, хлопче, і давай лапу. Скоро ми будемо там.
Сопучи, засмучений Кріт неохоче скорився своєму наполег¬ливому товаришеві й вийшов за ним на дорогу. А той жва¬вою балаканиною та смішними історіями намагався розвесе¬лити друга і полегшити далеку путь. Коли нарешті Щурові здалося, що вони підійшли до того місця, Де Кріт був «ук¬ляк», він сказав:
—	А тепер годі балачок. До діла! Ану, де там твій ніс?
Вони мовчки пройшли ще трохи, і раптом Щур своєю лап¬кою, якою підтримував Крота, відчув, як усе Кротове тіло на¬че пронизало струмом. Щур одразу відпустив друга, той сту¬пив крок назад і застиг у напруженому чеканні.
Так, він уловив сигнал! Якусь хвилину Кріт стояв непо¬рушно, тільки його задертий ніс ледь тремтів, принюхуючись.
І раптом сіпнувся... Ні, схибив, згубив слід!.. Знову принюхування; а потім повільний, мірний, впевнений рух уперед.
Схвильований Щур Ішов слідом за ним, а Кріт, мов сно¬вида, перетнув сухий рівчак, продерся крізь чагарі, а далі нюх повів його через відкрите поле без доріг і стежок, голе під тьмяним світлом зірок.
Зненацька, не промовивши жодного слова, Кріт пірнув під землю; Щур був насторожі й шаснув за ним у нору, до якої привів Крота його незрадливий нюх.
Там було тісно й душно, страшенно пахло землею, і Щу¬рові здалося, що минуло багато часу, поки нарешті прохід скінчився й він зміг випростатись і обтруситися. Кріт запа¬лив сірника, і при тому світлі Щур побачив, що вони стоять на досить широкому майданчику, чисто підметеному й поси¬ланому піском; прямо перед ними були маленькі парадні две¬рі, на яких готичними літерами написано «Кротів куток»; збоку видніла ручка дзвоника.
Кріт зняв з цвяшка ліхтар, засвітив його, і Щур, розглядівшись, побачив, що це ніби подвір’я. З одного боку дверей стояла садова лавка, а з другого — трамбівка. Бо Кріт, який тримав оселю в чистоті, терпіти не міг, коли інші звірята, бі¬гаючи нагорі по його земляних купках, засипали йому підзем¬ні ходи. На стіні висіли дротяні кошики з папороттю, видніли гіпсові статуї — Гарібальді, пророк Магомет, королева Вік¬торія та інші уславлені особи сучасної Італії. В одному кінці подвір’я було влаштовано кегельбан, біля нього стояли осло¬ни й дерев’яні столи, вкриті круглими плямами — певно, то були сліди від пивних кухлів. Посеред двору — маленький круглий басейн із золотими рибками, оточений бордюром з черепашника. В центрі басейну здіймалася якась химерна спо¬руда, облицьована великими черепашками й увінчана сріб¬лястою кулею, що відбивала все в кумедному, спотвореному вигляді. То неабияк веселило!
Побачивши дорогі своєму серцю речі, Кріт аж засвітився. Він мерщій провів Щура у двері, запалив у сінях лампу й окинув поглядом жаданий дім. На всьому лежав товстий шар пилу, і Кріт побачив, яка ж безрадісна та сумна стала ця оселя, надовго забута хазяїном, яка вона тісна та нікчемна, яка занедбана і занехаяна. Затуливши очі, Кріт упав на сті¬лець.
—	Ой Щурику! — забідкався він — Ну, навіщо я це зробив? Навіщо привів тебе до цієї вбогої, незатишної хатини, та ще вночі... Ти ж міг уже бути на Високому Березі й грітися біля яскравого вогню, тебе оточували б знайомі, рідні, улюблені речі!
Щур не звернув уваги на таке ремствування. Він одчиняв двері, оглядав кімнати й комірчини, запалював лампи та свічки, розставляв їх тут і там.
—	Чудова хатина! — радісно гукав він. — Як тут усе ощад¬ливо та зручно влаштовано! Як по-хазяйському! Усе є, і все на своєму місці! Ми чудово проведемо тут вечір. Насамперед треба розпалити вогнище; це зроблю я, я вмію. А то — твоя вітальня? Розкішно! Це ти сам придумав такі маленькі ліж¬ка у стіні? Незрівнянно! Гаразд, так я збігаю по дрова та вугілля, а ти, Кроте, візьми ганчірку — вона в тебе у скринь¬ці під столом на кухні — й наведи тут маленький марафет, бо пилюки он скільки. Ану, друже, хутко!
Підбадьорений товаришем, Кріт наче ожив, він почав за¬взято підмітати, протирати й чистити; а Щур тим часом носив оберемками дрова, і незабаром у каміні весело гуготіло по¬лум’я. Він покликав Крота погрітися, але на того знову щось найшло. В безмежному розпачі він опустився на лаву і вткнув¬ся носом у брудну ганчірку.
—	Щуре, — квилив він. — А як же ти повечеряєш, моє бі¬долашне, голодне, холодне, стомлене звірятко? У мене ж не¬має чим навіть пригостити тебе!
—	Ой, хлопче, як же ти легко піддаєшся, — дорікнув дру¬гові Щур. — Я щойно бачив на кухонному столі консервний ніж; а це значить, що десь недалечко є й сардини. Ану, вста¬вай! Гайда разом на пошуки.
І вони почали шукати — зазирнули в буфети й комори, ви¬сунули всі шухляди. І таки дещо знайшли: бляшанку сардин, майже повну коробку галет та шмат копченої ковбаси у сріб¬ній фользі.
—	У нас буде справжній бенкет! — мовив Щур, накриваю¬чи на стіл. — Я певен, що чимало звірят дали б собі вуха від¬різати, аби тільки повечеряти з нами.
—	Нема хліба! — зітхав засмучений Кріт. — Ані масла, ні...
—	Ні паштету з гусячої печінки, ні шампанського!.. — на¬смішкувато підхопив Щур. — А це нагадало мені... Стривай, а що там за дверцята в кінці коридора? Та це ж твій погрі¬бець! Ще б пак — квартира з усіма вигодами! Зажди-но хви¬линку...
Він заквапився до погрібця й невдовзі повернувся, хоч і добряче запорошений, але з пляшкою пива у кожній лапі й під кожною пахвою.
—	А ти, шалапуте, схоже, звик потурати своїм примхам, — докинув він. — Не відмовляєш собі ні в чому. У тебе й справ¬ді пречудова хатинка, я в таких ще не бував. Слухай, а де ти придбав оті гравюри? Вони додають затишку оселі, їй-богу! Не дивно, Кроте, що ти так любиш своє кубельце. Розкажи-но про нього все-все, — і як ти зумів зробити його таким?
І поки Щур діставав тарілки, ножі та виделки і замішував гірчицю в чарочці для яйця, Кріт, котрий ще не заспокоївся після всіх недавніх переживань, розповідав — спершу несмі¬ливо, а потім, дедалі більше захоплюючись, невимушено, з подробицями, — як він усе планував, задумував, як те неспо¬дівано дісталося йому від доброї тітоньки, а те пощастило купити випадково, а щось інше вдалося придбати лише зав-дяки суворій ощадливості, коли доводилося, як то кажуть, «класти зуби на полицю».
 Зрештою настрій у нього зовсім поліпшав, і Кріт навіть відчув потребу оглянути свої воло¬діння. Він узяв лампу і повів гостя по найзатишніших ку¬точках, показуючи їх з найкращого боку й докладно розпо¬відаючи про все. Забув навіть про вечерю, хоч обидва вони страшенно зголодніли. Щур відчував уже справжні муки, але намагався не виказувати цього, статечно кивав головою, зо¬середжено морщив лоба й приказував, коли часом випадала можливість висловитися: «Чудово!» або «Просто дивовижно!».
Зрештою Щурові таки вдалося заманити друга до столу, і він узявся орудувати консервним ножем. У цей час знадвору почулися якісь звуки — неначе хтось човгав маленькими ніж¬ками по жорстві — й безладні тоненькі голоси. В кімнату до¬линали тільки уривки розмови:
—	Ану, всі рядочком...
—	Потримай-но ліхтарика, Томмі...
—	Спершу прокашляйтесь!
—	Не чхайте після того, як полічу до трьох!
—	А де малий Біллі?..
—	Нумо, приготувалися...
Щур завмер і спитав:
—	Що там таке?
—	Певно, польові миші, — відповів Кріт, начеб аж гор¬довито. — Вони в цю пору завжди ходять колядувати. В на¬ших краях так заведено. Мене вони теж ніколи не обми¬нають — наприкінці неодмінно завернуть до Кротового кут¬ка. А я їх почастую чимось гаряченьким, а то й вечерею пригощу, як мене на це стане. Можна б і зараз їх послухати, як у давні добрі часи.
—	Давай хоч глянемо на них! — схопився Щур і прожо¬гом кинувся до дверей.
Вони розчинили двері, і їхнім очам відкрилося зворушливе видовище, можливе тільки взимку. На подвір’ї у тьмяному світлі рогового ліхтаря півколом стояло з десяток польових мишенят — кожне з червоним вовняним шарфиком на шиї, передні лапки глибоко у кишенях — І тупцяли ніжками, щоб зігрітися. Вони несміливо перезиралися блискучими оченятами-намистинками, тихесенько хихотіли й шморгали носами — завдавали роботи своїм рукавам. Коли двері розчинилися, од¬не мишенятко, з ліхтарем, трохи старше за інших, одразу про¬мовило «Раз, два, три!» — і в ту ж мить тишу порушив хор пронизливих тоненьких голосів. Мишенята заспівали старо¬винну колядку, одну з тих, які їхні предки складали десь у полях, зораних на пар і вже прибитих інеєм, чи біля теплих камінів, коли снігові замети не пускали нікого надвір, а потім передавали їх наступним поколінням, щоб ті співали у свят¬ковий вечір на засніжених вулицях, перед освітленими вік¬нами.

КОЛЯДКА
Селяни, надворі холодна пора,
Від вітру і снігу душа завмира.
До вас звіддалік ми прийшли — дітвора.
Впустіть нас у дім, до тепла і добра;
І радість чекає вас вранці!

На вулиці ми — ви в хатах при вогні.
Скоріш прочиніть свої двері міцні
І слухайте наші різдвяні пісні:
Розвіють вони всі тривоги нічні —
І	буде вам радість уранці!

Лише півдороги пройшла ніч темна,
Та враз заясніла зоря провідна.
Для душ благочесних надія одна,
Добро і блаженство віщує вона:
Радіти вам кожного ранку!
Спів урвався, колядники сором’язливо всміхалися і скоса перезиралися, а потім стало зовсім тихо — але тільки на хви¬лину. Бо десь із далеку й згори по тунелю, яким вони сюди прийшли, до їхніх вух долинув ледь чутний мелодійний, ве¬селий. сріблястий звук дзвонів.
—	Гарно співаєте, хлоп’ята! — щиро похвалив Щур. — А тепер заходьте гуртом, погрієтесь біля вогню, вип’єте чо¬гось гаряченького!
—	Атож, заходьте, мишенята! — гаряче підхопив Кріт. — Усе як у чудові давні часи! Зачиняйте двері. Підсовуйте лаву ближче до каміна. Посидьте трохи, а ми... Ой, Щурику! — у розпачі скрикнув він і впав на стілець; голос його знову бринів сльозами. — Що це ми робимо? В нас же нічого їм дати!
—	Полиш це мені, — впевнено відказав Щур. — Агов, хлоп¬че з ліхтарем! Підійди-но сюди, я тебе хочу дещо спитати. Скажи-но мені, чи десь поблизу тут є крамничка, відчинена в такий пізній час?
—	Авжеж, звичайно, сер, — шанобливо відповіло мишеня. — На різдво наші крамниці зовсім не зачиняються.
—	Тоді ось що! — мовив Щур. — Бери ліхтар і біжи шви¬денько та принесеш мені...
Далі Щур притишив голос, і Кріт чув лише уривки роз¬мови: «Запам'ятай, тільки свіжої!.. Ні, вистачить і фунт... дивися, щоб було від Баггінса, бо іншого я не визнаю... Ні, тільки першого гатунку... Якщо не купиш там, пошукай ще десь... Атож, домашнього приготування, ніяких консервних бляшанок... Ну, з цим розберися сам!» Потім задзенькотіли монети, що переходили з одної лапки в іншу. Мишеняті дали великий кошик, воно схопило ліхтар і хутко зникло.
Решта мишенят видерлися на лаву, повсідалися там рядоч¬ком і, махаючи коротенькими ніжками, розкошували біля ка¬міна. Їх закляклі тіла огортало приємне тепло. Кріт, нама¬гаючись почати з мишенятами невимушену розмову, розпи¬тував їх про родину, і ті називали йому на ймення всіх своїх незліченних братиків та сестричок, котрі, виявилося, ще над¬то малі і їх не пускають колядувати, але незабаром вони, без¬умовно, доб’ються батьківського дозволу.
Щур тим часом пильно розглядав етикетку на пивній пляшці.
—	Стривай, та це ж, здається, «Старий Бертон», — схваль¬но визначив він. — Молодець, Кроте! Це якраз те, що треба! Зараз у нас буде гарячий ель . Готуй-но посуд, а я відкор¬кую пляшку.
Приготування напою не забрало багато часу, і невдовзі ми¬шенята вже сьорбали, і кашляли, й чмихали (бо від гаря¬чого елю з прянощами щипає в носі та горлі), витирали очі й сміялися, зовсім забувши, що на світі бувають холоди.
—	А ці хлоп’ята і п’єси ставлять, — сказав Кріт Щурові. — Отак збираються гуртом, репетирують, а тоді грають для всіх. І дуже гарно виходить, далебі! Торік вони показали чу¬дову виставу — як одне мишеня захопив на морі жорстокий берберійський пірат і посадив на галеру; але воно втекло з полону, повернулося додому і тут довідалося, що його наре¬чена пішла в монастир. Ось ти, здається, теж тоді грав, еге ж? Вийди-но сюди і почитай нам трохи з тієї п’єси.
Мишеня, до якого звернувся Кріт, підхопилося, ніяково всміхнулось, роззирнулося по кімнаті і... ні пари з уст. При¬ятелі підохочували його, Кріт умовляв і підбадьорював, а Щур, підійшовши близенько, навіть трусонув за плечі; проте воно ніяк не могло побороти страху перед глядачами. Коли брязнула клямка, відчинилися двері й зайшло мишеня з ліх¬тарем, згинаючись під вагою кошика, всі ще морочилися біля артиста, точнісінько як ревні рятувальники з Королівського товариства коло утопленика, до якого вони прибули надто пізно .
Звичайно, про декламування вже не згадували, бо на стіл викладалося все, що було в кошику, а там таки вистачало смачного й поживного. Керував усім Щур, і ніхто у нього не лишився без діла. За якихось кілька хвилин вечеря була го¬това, і Кріт, сівши на чільне місце, не повірив своїм очам: ще недавно порожній стіл тепер був щедро заставлений всі¬лякими стравами; господар з радістю дивився, як ясніли та променіли мордочки його маленьких друзів, коли вони заходи¬лися їсти; Кріт дав волю й собі (він-бо сам мало не вмирав з голоду), ласуючи харчем, який з’явився таким незвичайним способом, і думав, що повернувся додому все ж таки щасли¬во. 
За вечерею згадали минулі часи; польові миші розказали йому тутешні новини й відповіли, як зуміли, чи не на сотню його запитань. Щур майже не говорив, лиш пильнував, щоб гості за столом їли що кому до смаку та побільше, тож Кро¬тові не було чого непокоїтися й турбуватися.
Нарешті гості почали прощатися, розсипаючись у подя¬ках і найкращих різдвяних та новорічних побажаннях; ки¬шені їхні були повні гостинців для маленьких братиків та сестричок. Коли за останнім із них зачинилися двері й гомін надворі вщух, Кріт зі Щуром підкинули в камін дров, підсу¬нули свої стільці ближче один до одного, приготували собі ще по чашці гарячого елю на сон грядущий і почали обговорю¬вати події цього довгого дня. Аж ось Щур, смачно позіхнув¬ши, промовив:
—	Ой Кроте, друзяко, я вже ледве сиджу. Так і хилить у сон. То твоє ліжко біля стіни? От і добре, я зараз у нього й завалюсь. Яка чудова у тебе хатина! Все під рукою, і все так зручно!
Він заліз у ліжко, загорнувся в ковдру, і сон одразу ж підхопив його, як дбайливо підхоплюють скошене жито меха¬нічні руки жниварки.
Натомлений Кріт і сам страшенно хотів спати. Незабаром він теж похилив голову на подушку, втішений і задоволений. Та перш ніж стулити очі, він іще раз окинув поглядом свою любу кімнату, таку затишну в червоних відблисках від вогню, які то вигравали, то завмирали на знайомих, милих серцю речах, що стали ніби часткою його самого, хоч досі він цього й не усвідомлював; вони прийняли його назад з лагідною ус¬мішкою, без жодного докору. Він був зараз в тому настрої, який так непомітно й тактовно намагався викликати у нього Щур. Кріт добре бачив, яка невибаглива, проста й тісна ця оселя, але розумів і те, скільки вона важить для нього, та й взагалі яке велике значення має в житті ось така зичлива надія й підпора.
Він не відчував ніякого бажання зректися свого нового життя з його неозорими просторами, не збирав¬ся тікати від сонця й чистого неба, від усього, що вони могли дати йому, й назавжди оселитись отут, у підземеллі. Той мо¬гутній світ нагорі владно кликав його до себе навіть зараз, і Кріт знав, що знову підніметься туди. Але ж як приємно ус¬відомлювати, що в тебе є місце, куди можна повернутися, місце, що належить тільки тобі, є речі, які так захоплено стрічають тебе сьогодні і які, безперечно, завжди вітатимуть з тою ж щиросердою гостинністю.



Розділ 6 ПАН ЖАБА

Був погожий ранок початку літа; річка вже ввійшла в бе¬реги й текла, як звичайно, а сонце мовби якими линвами тяг¬ло із землі вгору все, що було на ній зеленого, гіллястого, буйнолистого. Кріт і Водяний Щур з самого ранку поралися біля човна, готуючись до відкриття човнярського сезону: фар¬бували й лакували борти та лави, лагодили весла, латали по¬душки на сидіннях, шукали причальні гаки, які раптом ку-дись поділися — роботи вистачало. Потім сіли снідати у ма¬ленькій вітальні й саме жваво обговорювали сьогоднішні плани, як зненацька розлігся гучний стукіт у двері.
—	Ото ще! — буркнув Щур: він щойно розбив собі сире яйце. — Кроте, будь другом, поглянь, хто там. Ти ж поїв уже.
Кріт пішов відчиняти, і Щур почув, як той аж скрикнув з подиву. Тоді розчахнув двері вітальні й урочисто виголосив:
—	Пан Борсук!
То справді було дивовижно. Щоб Борсук та відвідав їх або ще когось! Сам! Якщо вже він бував комусь конче потрі¬бен, то його доводилось підстерігати рано-вранці чи пізно вве¬чері, коли він нечутно скрадався повз огорожі, або ж шукати у його власній оселі серед густого лісу, а це вже не так просто.
Борсук важко ступив до кімнати й зупинився, дуже сер¬йозно поглядаючи на обох друзів. Щур аж упустив на ска¬тертину ложечку, якою їв яйце, й так і сидів, роззявивши рота.
—	Година пробила! — мовив нарешті Борсук найповажні¬шим тоном.
—	Котра година? — стривожився Щур і мимоволі глянув на годинника, що стояв на каміні.
—	Чия година, краще б спитав, — відповів Борсук. — Так от: Жабина година! Година для Жаби! Я ж обіцяв прибра¬ти його до рук, тільки-но скінчиться зима. І сьогодні виконаю свою обіцянку!
—	Ну так, Жабина година! Ура-а! — у захваті заволав Кріт. — Я згадав! Ми навчимо його бути розважливим Жа¬бою!
—	Як я дізнався вчора увечері з вірогідних джерел,— вів далі Борсук, поклавши лапи на Спинку стільця, — саме сього¬дні вранці до Терема Жаб прибуде на обкатку ще один но¬вий надзвичайно потужний автомобіль. Певно, зараз Жаба зайнятий тим, що чіпляє на себе те гидотне вбрання, за яке він так дорого заплатив і яке перетворює його з порівняно добропорядного Жаби в Нікчемну Потвору; сам вигляд його викликає напад шаленства у кожної нормальної тварини, як¬що вона пройде поблизу. Ми повинні бути непохитними і дія¬ти, поки ще не пізно. Отож збирайтеся, і ми негайно підемо разом до Терема Жаб і доведемо діло до кінця.
—	Хай буде так! — виголосив Щур і підхопився на рів¬ні. — Ми врятуємо бідолашне, безталанне звірятко! Ми навер¬немо його на путь істини! Він стане праведним Жабою, ми дамо йому раду!
І вони вирушили виконувати свою славну місію. Борсук ступав попереду. Звірі в гурті завжди пересуваються найдо¬цільнішим і найрозважливішим способом — один за одним, вервечкою, а не поперек дороги, бо тоді вони не зможуть ні¬чого зарадити в разі якоїсь скрути чи небезпеки.

Підійшовши до Жабиної каретні, вони справді побачили, як і казав Борсук, розкішний новий автомобіль — величезну яскраво-червону (улюблений Жабин колір) машину, що стоя¬ла перед будинком. Коли вони підступили до парадних две¬рей, ті розчинились, і сам пан Жаба у великих окулярах, каш¬кеті, крагах та довгому шкіряному пальті чванькувато зійшов з ганку, на ходу натягуючи шоферські рукавиці.
—	Агов! Ідіть-но сюди, хлопці! — весело гукнув він, поба¬чивши їх. — Ви якраз вчасно. Зараз ми вирушимо у незрівнян¬ну... у незрівнянну... у... е-е... незрі...
Бадьора промова зашпортнулась, а тоді й зовсім урвалася, бо Жаба завважив, які суворі та невблаганні стояли його дру¬зі, тож щире запрошення так і лишилося незакінченим.
Борсук ступив до Жаби кілька кроків.
—	Заберіть його в дім, — рішуче звелів він своїм супут¬никам. А коли Жабу силоміць, бо він пручався і протестував, затягли в дім, Борсук повернувся до шофера розкішного но¬вого авто:
—	Боюся, що сьогодні ви не будете потрібні. Шановний пан Жаба змінив свої наміри. Автомобіль йому не знадобить¬ся. Прошу зважити — це рішення остаточне. Чекати вам не слід.
І теж пішов до будинку, грюкнувши дверима.
—	Так от, слухай мене! — догнавши у вітальні всіх трьох, мовив він до Жаби. — Насамперед зараз же скидай ці сміхо¬винні лахи!
—	Не хочу! — відчайдушно зойкнув Жаба. — Як розуміти таке свавілля? Я вимагаю пояснити мені!
—	Зніміть з нього все це, негайно! — наказав Борсук.
Вони удвох повалили Жабу на підлогу, хоч як той вири¬вався і обзивав їх найпослідущими словами, і тільки так змогли виконати наказ. Щур сів на Жабу верхи, а Кріт стя¬гував з нього одне по одному все автошмаття. Потім вони знову поставили його на ноги. І, здавалося, разом із тим роз¬кішним обладунком з Жаби злетіла вся його пиха. Тепер це був просто Жаба, а не Пострах Великих Доріг. Він жалісно хихотів і запобігливо заглядав то одному, то другому в очі. Схоже, таки зрозумів своє становище.
—	Ти знав, Жабо, що до цього дійде рано чи пізно, — по¬вагом заговорив Борсук. — Ти нехтував нашими застереження¬ми, розтринькував гроші, які залишив тобі батько, ти ство¬рював кепську славу нам, звірям, тою своєю шаленою їздою, тими аваріями та сутичками з поліцією. Воно, звичайно, доб¬ре — незалежно жити, але ми, звірі, навіть найближчим дру¬зям ніколи не дозволимо клеїти дурня, переступати межу, а ти цю межу давно переступив. Нічого не скажеш, загалом ти непоганий хлопець, і я б не хотів бути надто суворим до тебе. Хочу тільки ще раз спробувати привести тебе до тями. Зараз ти підеш зі мною до бібліотеки і там почуєш кілька правди¬вих слів про себе; побачимо, чи вийдеш ти звідти таким, яким зайшов.
Він міцно схопив Жабу за лапку, повів до бібліотеки й зачинив за собою двері.
—	Пусте! — зневажливо кинув Щур. — Розмовами Жабу не проймеш. Він патякатиме казна-що.
Вони зручно вмостилися у кріслах і стали терпляче жда¬ти. Крізь зачинені двері їм було добре чути довге, безугавне Борсукове бубоніння, яке то спадало, то гучнішало; невдов¬зі вони відзначили, що його проповідь час від часу перери¬вається голосними риданнями, які, безсумнівно, вихоплювалися з грудей Жаби: він був добросердий і вразливий хлопець, йо¬го зовсім неважко було — хай і ненадовго — розчулити до сліз і схилити до чого завгодно.
Не минуло й години, як двері відчинились, і на порозі з’я¬вився Борсук; він урочисто вів за собою засмученого й поник¬лого Жабу. Шкіра на тому обвисла, ноги запліталися, на що¬ках ще не просохли сльози, викликані зворушливою Борсуко¬вою проповіддю.
—	Сядь сюди, Жабо, — лагідно мовив Борсук, показуючи на стілець. — Друзі мої, — провадив він далі, — мені приємно повідомити, що Жаба зрештою усвідомив хибність свого спо¬собу життя. Він щиро засуджує свою колишню негідну по¬ведінку і хоче назавжди викинути з голови всякі автомобілі. Щодо цього він дав мені урочисту обіцянку.
—	Приємна звістка, — похмуро погодився Кріт.
—	Авжеж, дуже приємна звістка, — обізвався Щур, не при¬ховуючи сумніву, — якщо тільки... якщо тільки...
Кажучи це, він пильно дивився на Жабу, і йому здавало¬ся, що в очах цього нещасного звірятка зблискує якийсь гост¬рий вогник.
—	Тепер лишилося тільки одне, — вдоволено підсумував Борсук. — Жабо, я хочу, щоб ти урочисто повторив перед на¬шими друзями те, що казав мені в бібліотеці. По-перше, що ти жалкуєш про свої витівки і розумієш, які вони безглузді!
Запала довга мовчанка. Жаба розпачливо зиркав спідлоба навсібіч, а інші завмерли в напруженому чеканні. Нарешті він заговорив.
—	Ні! — мовив похмуро, але рішуче. — Ні про що я не жалкую. І все це було зовсім не безглуздо! То було просто неповторно!
—	Що? — скрикнув Борсук. Його обуренню не було меж. — Віроломна тварино, хіба ж ти не казав мені щойно там...
—	Атож, атож, там, — перебив його Жаба. — Там я міг ка¬зати що завгодно. Ти ж умієш так говорити, любий Борсуче, так розчулювати, переконувати, так страшенно правильно ви¬словлювати свої розумні думки... Тож там можеш робити зі мною, що захочеш, і ти це знаєш. Але потім я заглянув собі в душу, перебрав там усе і впевнився, що насправді зовсім не жалкую і не каюся. То хіба ж я можу, коли щиро, чинити всу-переч собі? Хіба так можна?
—	Отже, ти не обіцяєш нам, — з притиском мовив Бор¬сук, — назавжди облишити свої автомобілі?
—	Авжеж, ні! — запально вигукнув Жаба. — Навпаки, від¬верто заявляю, що перший же автомобіль, якого я побачу, — бі-і-бі-і! — буде мій!
—	А що я казав? — шепнув Щур Кротові.
—	Ну що ж, чудово, — процідив Борсук і підвівся з кріс¬ла. — Якщо ти опираєшся, не хочеш зрозуміти, доведеться вда¬тися до сили. Я сподівався цього з самого початку. Жабо, ти не раз запрошував нас трьох погостювати в тебе, у цьому чу-довому маєтку; отож тепер ми приймаємо запрошення. Коли навернемо тебе на путь істини, вважатимемо себе вільними, але не раніше. А тепер відведіть удвох його нагору й замкніть у спальні. А потім сядемо і все гарненько обміркуємо.
—	Це все задля твого добра, Жабочко, — лагідно казав Щур, коли двоє друзів силоміць вели Жабу вгору по сходах, а той пручався відчайдушно й хвицав ногами. — Тільки уяви, як веселитимемося разом, а ми ж це вміємо, коли у тебе нареш¬ті минеться ця... ця небезпечна недуга!
—	Ми дбатимем про все, доки ти одужаєш, Жабо, — сказав Кріт. — Пильнуватимемо, щоб не розтринькувалися твої гро¬ші, як досі бувало.
—	І ніяких тобі прикрих пригод з поліцією... — додав ЩУР, коли вони вкладали Жабу в постіль.
—	І жодного тижня в лікарні, щоб там, Жабо, тобою не попихали різні няньки, — мовив Кріт, повертаючи ключа у две¬рях спальні.
Вони спускалися по сходах, а Жаба крізь замкову щілину лаяв їх останніми словами. Потім уся трійця засіла обгово¬рювати становище.
—	Певно, доведеться з ним поморочитися, — зітхнув Бор¬сук. — Такої затятості я від Жаби не сподівався. Та хоч би там що, а ми повинні довести діло до кінця. Його не можна залишати самого ні на хвилину. Будемо по черзі чатувати тут, поки та отрута не вийде з його душі й тіла.
Вони домовились, як опікуватимуть Жабу. Кожен мав но¬чувати на зміну в Жабиній спальні, і вони одразу визначили для себе найближчі дні. Спочатку Жаба не приховував, що його страшенно дратують їхні невсипущі чати. Бувало, що його поймали шалені напади, і тоді він майстрував у спальні із стільців якусь подобу автомобіля, хапався за передній сті¬лець, нахилившись уперед і пильно вдивляючись удалину, й видавав пронизливі звуки... І так, аж доки знесилювався. 
То¬ді, перевернувшись через голову, падав на підлогу й простя¬гався поміж розкиданих стільців, знетямлений від задово¬лення, хоч і недовгого. Однак з часом ті страхітливі напади траплялися все рідше, а Жабині друзі намагалися дати його думкам новий напрямок. Проте ніщо інше так і не викликало в нього цікавості — він був млявий і до всього байдужий.
Одного чудового ранку Щур, якому випала черга варту¬вати біля Жаби, піднявся нагору й змінив Борсука; тому вже не терпілося розім’ятися, прогулятись у лісі, поблукати по знайомих норах та ходах.
—	Жаба ще спить, — сказав він Щурові, покликавши його за двері. — Знаєш, він усе однієї співає: «Та облиште мене, нічого мені не треба, мені, може, скоро Стане краще, все ми¬неться само собою; навіщо вам морочитись?» — і таке інше. Тож ти, Щуре, нині пильнуй! Бо коли він тихий та сумирний, прикидається цяцінькою з недільної школи, то від нього мож¬на сподіватися чого завгодно. Він напевне щось замишляє. Я його знаю. То я пішов...
—	Ну, друже, як ти сьогодні? — весело запитав Щур, під¬ходячи до Жабиного ліжка.
Досить довго не було ніякої відповіді, а тоді кволий голос озвався:
Дякую, любий Щурику! Добре, що ти цим цікавишся! Але спершу скажи мені, як поживаєш і ти сам, і шановний Кріт?
—	О, в нас усе гаразд, — відказав Щур і необачно до¬дав: — Кріт і Борсук збираються на прогулянку. До обіду їх не буде, тож ми з тобою можемо чудово провести час; я вже постараюся якнайкраще розважити тебе. Мерщій вставай, будь гарним хлопцем! Негоже валятись і нудьгувати, коли на¬дворі такий чудовий день!
—	Любий, добрий Щуре, — мовив Жаба, — як же погано ти уявляєш собі моє становище! Де вже. мені вставати, та ще «мерщій», Може, колись і дасть бог... Тільки не пережи¬вай так за мене. Мені дуже неприємно обтяжувати друзів, але, гадаю, не завжди так буде. Авжеж, сподіваюся, що не зав¬жди.
—	І я сподіваюся, — признався Щур. — Останнім часом ти нам завдав чимало клопоту, і я радий чути, що це скоро скін¬читься. Поглянь, яка погода! І саме починається човнярський сезон. Жабо, з твого боку це просто неподобство! Ніхто не боїться мороки, якщо це треба, але ми вже й так стільки прогавили через тебе!..
—	А по-моєму, ви якраз боїтеся мороки, — мляво озвався Жаба. — Я можу це зрозуміти. Це цілком природна річ. Ви втомилися панькатися зі мною. Тож мені не слід ні про що вас просити. Знаю — набрид вам страшенно.
—	Ти набрид, — признався Щур. — Але, скажу тобі, я зго¬ден морочитися скільки завгодно, аби тільки з того була ко¬ристь для тебе.
—	Якби я знав це напевне, — заговорив Жаба зовсім кво¬лим голосом, — то просив би, ні, благав би тебе, може, вос¬таннє, чим скоріше поспішити в село і, навіть якщо буде вже надто пізно, привести лікаря. Але ти не турбуйся. То все ж морока, а нам, може, не слід втручатись у хід подій.
—	Навіщо, до біса, він тобі здався, той лікар? — Щур під¬ступив і пильно глянув на Жабу. Той лежав тихий, мов не¬живий, говорив ледь чутно й був сам на себе не схожий.
—	Ну от, ти помітив тільки тепер, — прошепотів Жаба. — А чому, власне, ти повинен був помічати це раніше? Щось по¬мічати — теж морока. Завтра ти, може, дорікатимеш собі: «Якби ж то я помітив раніше! Якби ж то я щось зробив!» Та ні, це знову морока. Отож краще не звертай уваги. Я тобі нічого не казав.
—	Слухай, хлопче, — Щур стривожився не на жарт. — Я, звичайно, приведу лікаря, якщо ти справді вважаєш, що він тобі потрібен. Але мені здається, тобі не так уже погано. По¬говорімо про щось інше.
—	На жаль, мій любий друже, — промовив, сумно всмі¬хаючись, Жаба, — хоч би про що ми говорили, зараз мало допоможе, та й лікарі теж, як на те пішло. І все ж іноді хапаєшся й за соломинку. 
До речі, коли вже зайшла про це мова, я зовсім не хотів би завдавати тобі зайвої мороки, але згадав, що ти все одно виходитимеш звідси, то чи не була б твоя добра ласка заразом покликати сюди нотаріуса? Ти б дуже прислужився мені: бувають же такі хвилини, точніше — така хвилина, коли мусиш стати, хоч як це важко для підупалого організму, перед лицем неприємного обов’язку.
«Нотаріуса! Еге, та в нього таки погані справи!» — поду¬мав Щур, виходячи з кімнати, але не забувши, одначе, замк¬нути двері.
Надворі він спинився у задумі. Борсук з Кротом зараз десь далеко, нема з ким навіть порадитись.
«Треба бути обережним, — міркував він собі. — Я ж бо знаю, які чудні химери находять на Жабу без усякої на те причини. Але досі він ще не просив привести нотаріуса! Як¬що справді нічого страшного, то лікар просто скаже йому, щоб не прикидався, узяв себе в руки, та й годі. Краще я вже догоджу йому цього разу. До того ж це не забере багато часу». І Щур подався в село виконувати свою милосердну місію.
А Жаба, ледь тільки у дверях дзвякнув ключ, мерщій ско¬чив з ліжка, підбіг до вікна й нетерпляче провів очима Щура, почекавши, доки той зник за каретнею. А тоді, радісно збуд¬жений, почав квапливо натягати на себе перший, що попав під руки, костюм, напхав кишені грошима, витягши їх з шух¬лядки в туалетному столику. Потім, схопивши з ліжка кілька простирадл, прив’язав їх одне до одного й закрутив кінець навколо середнього бруса розкішного вікна, яке так прикра¬шало спальню, тоді виліз на підвіконня, миттю ковзнув на землю, насвистуючи веселу пісеньку, безтурботно почимчи¬кував зовсім не в той бік, куди пішов Щур.
Якою ж сумною видалася Щурові обідня пора, коли на¬решті повернулися Борсук із Кротом і йому довелося розпо¬вісти за столом цю ганебну й майже неймовірну історію! Борсукових дошкульних, якщо не сказати нищівних, реплік можна було сподіватись, і він сприйняв їх спокійно. А от Кріт завдав Щурові справжньої муки, бо, хоч і захищав приятеля як міг, а все ж не втримався й докинув:
—	Цього разу ти, Щурику, таки пошився в дурні! І хоч би хто інший тебе ошукав, а то — Жаба!..
—	Як спритно він це утнув! — бідкався зажурений Щур.
—	Спритно він утнув, обвів круг пальця тебе, — відрубав розгніваний Борсук. — Однак балачками тут не зарадиш. Те¬пер він утік надовго, це ясно. А найгірше те, що Жаба, певно, забрав собі в голову, який то він кмітливий та розумний, — отож дуже легко може накоїти казна-яких дурниць. Єдина втіха, що тепер ми вільні й не марнуватимемо дорогоцінного часу на чергування. Але давайте й далі ночувати тут, у Теремі Жаб. Жабу можуть приставити сюди будь-коли — якщо не на ношах, то з поліцейськими.
Так говорив Борсук, не відаючи, що наготувало майбутнє і скільки каламутної води збіжить у їхній річці, перш ніж Жа¬ба своїм ходом знову повернеться до рідного дому.
Тим часом Жаба, веселий та безтурботний, хвацько просту¬вав широким шляхом уже далеко від дому. Спочатку він про¬бирався вузькими кружними стежками, перетнув кілька горо¬дів, не раз міняв напрямок, остерігаючись погоні. Та невдовзі не тільки усвідомив, що ніхто його не переслідує, а й відчув світлосяйну усмішку сонця; здавалося, сама Природа дружно, хором підхопила ту величальну пісню, яку виспівувала йому власна душа, і тепер мало не витанцьовував по дорозі, сам не свій БІД задоволення й пихи.
—	Оце спритна робота! — сміючись, вихваляв він сам се¬бе. — Ясний розум проти грубої сили. І ясний розум узяв го¬ру — та інакше й бути не могло! Любий мій, бідолашний Щуре!.. Лишенько! Ото буде йому прочуханка, як повернеть¬ся Борсук! Чудовий хлопець той Щурко, в нього ціла купа чес¬нот, але йому трохи бракує кмітливості та й освіченості. Треба буде взятися за нього, може, вийде щось путнє.
Так Жаба і прямував далі, набундючившись і поринувши в приємні думки, аж поки дістався до невеличкого містечка: там, пройшовши головною вулицею, він побачив вивіску «Чер¬воний Лев», почеплену поперек дороги. Тут Жаба згадав, що сьогодні ще й не снідав, а мандрівка була така довга, тож він добряче вже зголоднів. Жаба зайшов у трактир, замовив найкращих страв із тих, які могли подати одразу, й сів обі¬дати.
Самотня трапеза добігала тільки середини, коли з вулиці долинув напрочуд знайомий звук, від якого Жаба стрепенувся й аж затремтів. Бі-і-бі-і! Гудіння все ближчало, тоді почуло¬ся, як авто заїхало на задвір’я трактиру й зупинилося. Щоб перебороти те непогамовне хвилювання, Жаба щосили вче¬пився в ніжку стола. За хвилину до трактиру ввалилася го¬мінка й голодна компанія, жваво обговорюючи сьогоднішні пригоди й безсумнівні достоїнства своєї чудової колісниці, якою так приємно подорожувати. Спочатку Жаба жадібно при¬слухався до розмови; але зрештою у нього не стало сили витримувати цю муку. Він нишком вислизнув з кімнати, розра-хувався з трактирником і за мить уже недбало, мовби про¬гулюючись, виходив на задвір’я. «Нічого не станеться, — під¬бадьорював він себе, — якщо я тільки зиркну на неї!»
Машина стояла посеред двору без нагляду, бо трактирні конюхи та їхні підручні якраз обідали. Жаба повільно обі¬йшов навколо автомобіля, пильно обдивляючись та оцінюючи все. Глибока задума огорнула його.
—	Цікаво, — невдовзі пробурмотів він,— цікаво, чи легко машина такої марки заводиться?
В наступну мить, — він і не стямився, як то сталося,— йо¬го лапка вхопила ручку мотора й крутнула її. Тільки-но дви¬гун чмихнув і загудів, колишнє завзяття охопило Жабу, ово¬лоділо всім його єством, і він уже нічого не міг вдіяти з собою. Наче у сні, опинився раптом за кермом; наче у сні, натиснув на важіль і пустив машину спершу по колу в дворі, а тоді спрямував у ворота; і, наче у сні, всяке чуття добра і зла, всякий страх перед можливими наслідками раптом десь пропали. Жаба збільшив швидкість, і коли автомобіль, мов хижий звір, одним махом поглинув вулицю, вистрибнув на шо¬се і помчав у чисте поле, відчував лиш одне: він тепер знову тон самий Жаба, найкращий і найвищий, Жаба-Пострах, Во¬лодар швидкості, бог далеких доріг, якому кожен мусить по¬ступитися дорогою, інакше буде зметений у небуття, у вічний морок. Він аж співав у тому казковому леті, і двигун втору¬вав йому лунким гудінням. Машина ковтала милі, а Жаба все мчав, не відаючи куди, піддавшись самому тільки інстинкту. Він переживав свою зоряну годину і нехтував будь-яку не¬безпеку.

—	На мою думку, — весело сказав голова судового засі¬дання, — єдиним ускладненням у цій з усіх поглядів цілком яс¬ній справі є те, як зробити, щоб вона стала повчальною для отого затятого негідника й невиправного хулігана, що кулиться зараз на лаві підсудних. Давайте поміркуємо: на підставі не¬заперечних доказів він визнаний винним, по-перше, у викра¬денні автомобіля; по-друге, у порушенні правил керування ав¬томашиною, що становило загрозу для життя громадян; і, по-третє, в зухвалій непокорі представникам сільської поліції. Пане секретар, будьте ласкаві, поінформуйте нас, яке покаран¬ня можна застосувати за кожне з цих правопорушень? Зро¬зуміло, без надання підсудному права скористатися пільгою сумніву , оскільки ніяких сумнівів немає.
Секретар почухав пером кінчик носа і проказав:
—	Дехто вважає, що викрадення автомобіля — найтяжчий злочин, і це справді так. Але зухвала поведінка щодо поліції, безсумнівно, тягне ще суворіше покарання. Можна визначити рік ув’язнення за крадіжку, і це буде ще м`який вирок; три роки за шалену їзду, це теж досить легка кара; і п’ятнадцять років за зухвальство, яке в даному разі прибрало найнеймовірнішу форму, судячи з того, що ми тут почули від свідків, навіть коли взяти до уваги, що з їхніх свідчень тільки десята частина правдива (сам я ніколи не вірю на більше); отже, якщо скласти, виходить рівно дев’ятнадцять років...
—	Чудово! — мовив голова.
—	...але для круглої цифри краще взяти двадцять років, і це буде цілком справедливий вирок, — підсумував секретар.
—	Прекрасна пропозиція! — схвально вигукнув голова. — Підсудний! Візьміть себе в руки й станьте прямо. Цього разу вам випало двадцять років. Але затямте, якщо ви ще коли-небудь попадете до суду, за яку б то не було провину, нам доведеться поставитися до вас куди суворіше!
І тоді нещасного Жабу схопили невмолимі слуги закону, закували в кайдани та й потягли із зали суду — марно він верещав, благав, протестував; його вели через ринок, де не позбавлені гумору простолюдці, які завжди дуже суворі до викритого злочинця, зате співчувають та допомагають тому, кого поки що тільки «розшукують», закидали його ущипливими жартами, образливими вигуками й морквою; повз гурт шко¬лярів, що улюлюкали на нього, а їхні невинні личка аж сяяли від утіхи, яку вони завжди відчувають, коли бачать порядну особу в кайданах; по лунких дошках підйомного мосту в на¬суплену арку похмурої старої фортеці, чиї предковічні вежі здіймалися аж до неба; повз караульні приміщення, з две¬рей яких скалили зуби вільні від служби солдати; повз вар¬тових, що глузливо й презирливо покахикували, бо де ж іще стражник може так показати свою зневагу та огиду до зло¬чинців, як на посту; рипливими крученими сходами вгору, повз лицарів у сталевих шоломах та латах — вони кидали на в’язня гострі погрозливі погляди крізь заборола; через внут¬рішні двори, де величезні пси рвалися з ланцюгів, зводячись на задні лапи, щоб ухопити його; повз старих тюремників, чиї алебарди стояли під стіною, а самі вони дрімали над кус¬нем пирога й великою флягою чорного пива; все далі й далі, повз камери з дибами й лещатами для тортур, через прохід, у кінці якого стояла потайна шибениця. Аж ось нарешті ді¬йшли до дверей найпохмурішої темниці в самому серці таєм¬ної вежі. Тут Сидів, перебираючи в’язку здоровенних ключів, старий, аж замшілий наглядач; тут вони й зупинилися.
—	Х-ху, бож-жі р-рани! — прогарчав поліцейський сер¬жант, скидаючи шолом і витираючи піт з лоба. — Очапайся, ти, стара колодо, й прийми від нас злочинця Жабу, винного у найтяжчих лиходійствах, неперевершеного хитруна й сприт¬ника. Наглядай і стережи його недремно; і закарбуй, сивобо¬родий, собі на носі: коли скоїться щось, ти відповіси за ньо¬го своєю голомозою макітрою — і чума на вас обох!
Тюремник понуро кивнув і поклав висхлу руку Жабі на плече. Іржавий ключ заскреготів у замку, масивні двері бряз¬нули за його спиною, і Жаба став безправним в’язнем найвіддаленішої темниці у надійно пильнованій вежі прадав¬ньої фортеці — найміцнішої в усій старій добрій Англії.

Розділ 7 СОПІЛКА НА СВІТАНКУ

Десь у гущавині прибережної зелені веселим тоненьким щебетом заливалася пташка Волове Очко. Хоча минула вже десята вечора, небо ще тримало, не хотіло відпускати остан¬ні відблиски меркнучого денного світла. Але гнітюча спекота жаркого дня вже спадала, наче її розвіювали легкі прохолодні помахи пальців короткої липневої ночі. Кріт лежав на березі біля самої води, віддихувався після напруги несамовитого дня, коли на небі з ранку й до пізнього вечора не було жодної хмаринки, лежав і чекав на повернення свого друга Щура. Сам він весь день провів на річці у товаристві звірят, дав¬ши Водяному Щурові можливість побути з Видрою, а як по-вернувся додому, в хаті було темно й порожньо — Щур ще не приходив. Певно, затримувався в давнього приятеля. Було ще надто душно, щоб сидіти у хаті, тож Кріт улігся на про¬холодний щавель і став перебирати в думці минулий день з усіма його подіями, такими приємними для нього.
Незабаром почулася легка хода Щура. Той підходив по висхлій траві.
—	Ох, нарешті блаженна прохолода, — мовив Щур і сів по¬руч, задумливо дивлячись на річку, мовчазний і чимось наче стурбований.
—	Ти, звичайно, залишався вечеряти? — спитав за хвили¬ну Кріт.
—	Мусив, — сказав Щур. — Вони й слухати не хотіли моїх відмовок. Ти ж знаєш, який то гостинний народ. Аж до остан¬ньої хвилини як могли догоджали мені, намагалися зробити якусь приємність. А я почував себе найостаннішою тварюкою, бо розумів, що їм зараз не до гостей, хоч вони і не виказу¬вали цього. Здається, Кроте, у них нещастя. Малий Товпижко знову пропав. А ти знаєш, що він значить для батька, хай навіть Видра про це не каже ніколи.
—	Що, отой малюк? — безтурботно перепитав Кріт. — Мо¬же, пішов кудись; чи варто непокоїтись? Він завжди то за¬блукає, то загубиться, а потім приходить; такий уже охочий до пригод. Проте нічого лихого з ним не трапляється. Тут його всі знають і люблять, як і старого Видру; ось побачиш — хтось із звірят здибає його і приведе любенько додому. Пам’ятаєш, ми з тобою зустріли його за багато миль звідси, то він був як і годиться, ще й веселий нівроку!
—	Пам’ятаю. Та цього разу, схоже, гірше, — похмуро мо¬вив Щур. — Він зник ще кілька днів тому; Видри геть обниш¬порили річку — і нагорі, й унизу, а хоча б тобі слід. Розпи¬тали всіх в околиці, і ніхто нічого не знає. Видра, звісно, страшенно турбується, тільки не хоче, щоб те помітили інші. Він сказав, що малий Товпижко ще не зовсім добре плаває, і, здається, найбільше його непокоїть гребля. Зараз така пора року, що там не дуже багато води, і дітлахів те місце ой як вабить. А біля греблі повно всіляких ям, пасток, вирів, сам же знаєш. Видра не з тих, хто відразу впадає в паніку, хай навіть через рідного сина. Але зараз і він неабияк нервує.
Коли я ішов додому, він провів мене — сказав, що хоче по¬дихати свіжим повітрям і трохи розім’ятися. Та я здогадався, що справа не в тім, заговорив до нього сам і зрештою випи¬тав геть усе. Він збирається просидіти всю ніч біля броду. Пригадуєш, де був старий брід до того, як побудували міст?
—	Авжеж, пригадую, — відповів Кріт. — Але чому Видра надумав чекати саме там?
—	Бо, здається, на тому місці вчив Товпижка плавати, — пояснив Щур. — Там недалеко від берега є піщана коса. Якраз на тому місці він показував малому, як треба рибалити, і тоді Товпижко спіймав свою першу рибину, якою так пишався. Малий вподобав ту місцинку, і коли повертатиметься звідти, де він є зараз — якщо він взагалі ще є десь, — то може, як га¬дає Видра, заникнути на брід, який так припав йому до сер-ця; або, якщо ненароком вийде туди, то впізнає те місце і схо¬че там погратись. Отож Видра й ходить до броду щоночі, ви¬глядає малого, сподіваючись на випадок, розумієш, тільки на щасливий випадок!
Вони трохи помовчали, і кожен думав про те саме — про змученого самотнього звірка, який, припавши до землі біля броду, цілу ніч чекає й виглядає свою дитину, сподіваючись тільки на випадок.
—	Ну що ж, — промовив нарешті Щур. — Гадаю, час уже нам подумати про ночівлю.
А сам і не ворухнувся.
—	Щуре, — сказав Кріт, — я просто не зможу отак піти й стелитись, потім лягти в ліжко і спати. Треба щось і нам робити, якщо це навіть і не допоможе. Давай візьмемо човна й попливемо по річці вгору. За годину вийде місяць, і тоді почнемо шукати. Всюди, де тільки можна. Це краще, ніж не робити нічого і вкластися спати.
—	Я саме про це й думав, — озвався Щур. — Принаймні сьогодні не така ніч, щоб спати; та й досвіток не так уже да¬леко. А там, може, зустрінемо якусь ранню пташку й дізнаємо¬ся щось нового.
Вони вивели човна, Щур сів на весла і став вигрібати на бистрину. 
На середині річки простяглася вузька світла смуга, в якій відбивалося небо; але скрізь, де берег, кущ або дерево кидали на воду тінь, вона була така ж темна, як і сам берег, тому Кріт вирулював дуже обережно. Хоча ніч була, як і на¬лежить, темна й пустельна, вона повнилася тихими звуками — хтось ніби співав, щебетав, шурхотів; може, то перемовлялися якісь крихітні невидимі й невсипущі істоти, що цілісіньку ніч трудяться, виконуючи свої особливі обов’язки, аж поки за¬сяють перші промені сонця, а тоді йдуть на чесно заслужений спочинок. Плюскіт води був теж виразніший, ніж удень; її дзюрчання й хлюпотіння виникало несподівано і ніби зовсім близько, під боком; І озивалися ті звуки мовби у відповідь на раптовий і ясний поклик якогось чистого голосу.
Обрій чітко й різко розмежовував землю і небо; з одного краю небо було зовсім чорне, зате з протилежного все вище й вище, здіймалося срібне світіння. Нарешті земля дочекала¬ся: на її пруг зійшов місяць і, відірвавшись від обрію, з ве¬личною неквапливістю поплив у небі, як пливе, знявшись з якоря, корабель. Тепер друзі могли знову бачити місцевість. Розлогі луки, і тихі сади, й сама річка, від берега до берега, лагідно відкривалися очам, мовби знімаючи з себе серпанок застрашливої таємничості, і раптом засяяли знову, як і вдень, і водночас — зовсім інакше. Давно знайомі й уподобані Щуром та Кротом місця тепер вітали їх, вбрані в зовсім інші шати — так, наче вони десь заховалися, переодяглися там в це урочисте вбрання і тихенько повернулися назад, сором’яз¬ливо всміхаючись: чи пізнаєте нас такими?
Прив’язавши човна до верболозу, друзі вийшли в те мов¬чазне сріблясте царство й ретельно обстежили кущі, дупла, ями під корінням і маленькі нори, рівчаки й сухі русла струм¬ків. Потім знову сіли в човен, випливли на бистрину й пере¬правились на другий берег. Місяць допомагав їм з вишини в тих пошуках, аж поки скінчився його час і він ніби знехотя став хилитися до землі, а тоді й зовсім сховався, і таємнича пелена знову оповила поля й річку.
Скоро краєвид почав ледь помітно змінюватися. Посвітлі¬шав обрій, стали проступати з імли дерева й поля, і вигляд у них уже був інший; таємниця поволі, одне по одному, відпус¬кала їх.
 Десь раптом писнула пташка, і знову тихо; повіяв легенький вітерець, зашелестів очеретом і тростяницею. Кріт веслував, а Щур сидів біля стерна; нараз він підхопився і став до чогось пильно, схвильовано дослухатись. Кріт, який рухав човна легкими поштовхами весел, уважно вдивляючись у береги, здивовано глянув на нього.
—	Зникло, — зітхнув Щур, опускаючись на сидіння. — Та¬ке прекрасне, незвичайне... і неповторне! Чому воно так ско¬ро скінчилося? Краще б не чув його зовсім... Воно вразило мене, як біль, і тепер я хочу тільки одного — чути ці звуки ще й ще. І ладен слухати їх вічно... Ні! Ось воно, ось! — зно¬ву захвилювався він.
Приголомшений і зачарований Щур затих.
—	Тепер віддаляється, я його ледве чую, — мовив він за хвилину. — Ой Кроте! Яка краса! Веселе шумування і радість, витончений, ясний, щасливий поклик далекої сопілки! Про таку музику я й не мріяв, а цей поклик у ній навіть влад¬ніший, ніж сама ця чарівна музика! Веслуй туди, Кроте, ту¬ди! Бо ця музика і цей поклик — для нас.
Неабияк здивований, Кріт скорився.
—	А я нічого не чую, — озвався він, — тільки шум вітру в очереті та в ситнику.
Щур не відповідав, бо, може, й не слухав друга, захопле¬ний чарівною, божественною музикою, що пройняла його дро¬жем, заволоділа всіма чуттями. Вона підхопила його безпо¬радну душу й гойдала, колисала, пестила її, мов безпомічну, але щасливу дитину, і не пускала з міцних, ніжних обіймів.
Кріт веслував мовчки й завзято, і скоро вони добулися до місця, де річка розгалужувалась і утворювала з одного боку довгу тиху заводь. Щур, який давно вже випустив з лап стерно, ледь помітно кивнув головою, звелівши веслувати ту¬ди. Несміливе ще недавно світло набирало дедалі більшої си¬ли, і шукачі могли вже розрізнити барви квітів, що, мов са¬моцвіти, прикрашали окрайок берега.
—	Все виразніше, все ближче! — радісно вигукнув Щур — Тепер і ти напевно почуєш! Ага... нарешті... Бачу, вже чуєш!
Кріт кинув весла, прикипів до місця, затамував подих, бо радісні переливи сопілки хвилею накотилися на нього, підхо¬пили й заплюснули до краю. Він бачив сльози в очах това¬риша і похилив голову: він почув. Човнові заступили дорогу зарості червоного плакуна, що вишикувались у воді попід бе¬регом; і тоді поклик, виразний і владний, невіддільний від п’янкої мелодії, нав’язав Кротові свою волю, і він знову наліг на весла. Світла ставало все більше, але жодна пташка ще не співала, як це годилося б на світанку, і якби не та незем¬на музика, навкруг панувала б предивна тиша.
Вони попливли далі, і трава тонконіг, що буяла довкола, видалася їм цього ранку неперевершено свіжою та зеленою. Ще ніколи вони не бачили, щоб троянди були такі яскраві, зніт такий буйний, а таволжник такий розлогий та запашний. Наближався шум греблі, незабаром він заповнив повітря, і звірята зрозуміли враз, що їхня подорож скоро закінчиться, хоч і невідомо, яким буде той кінець.
Широким півколом пінявої зеленавої води, що мерехтіла й іскрилася, спадаючи вниз, велика гребля перетнула за¬водь. Вона розбурхала вируванням спокійну гладінь, де плавали клапті піни, вода заглушила всі інші звуки своїм урочистим, заспокійливим рокотом. Посеред самого плеса, мов у розкри¬тих обіймах греблі, в миготливому мареві лежав острівець, густо порослий верболозом, сріблястою березою та вільхою. Загадковий і потайний, але сповнений величі, він ховав за за¬вісою щось таке, що мав зберегти до заповітної пори, коли на нього ступлять скеровані покликом обранці.
Повільно, але без сумніву чи вагання, зате з відчуттям чогось урочистого двоє звірят проминули смугу розбурханої, знуртованої води І підпливли до заквітчаного острівця. Мовч¬ки вистрибнули на берег, пробралися крізь буйні, запашні трави та памолодок і вийшли до невеличкої, вкритої пречудо¬вим зеленим килимом галявини серед диких яблунь, вишень і терну — фруктового саду, який Природа створила сама для себе.
—	Це якраз те місце, яке я бачив у снах, це звідси ли¬нула мені та музика, — прошепотів Щур наче в нестямі. — Тут, у цьому священному місці, і тільки тут, ми напевно стрі¬немо Його!
І тоді раптом Кріт відчув великий страх, страх, що віді¬брав у нього силу, змусив похилити голову й прикував ноги до землі. То не був панічний жах, почував себе Кріт на диво спокійно й радісно, але то був страх разючий і владний, і, ще нічого не побачивши, Кріт зрозумів, що це може означати лише одне: десь близько якась Найясніша істота. Він ледве повернув голову до свого друга і помітив, що той теж переля¬каний, приголомшений, пойнятий священним трепетом. А в усипаному пташками вітті, як і досі, панувала цілковита ти¬ша; і світло ставало дедалі яскравішим.
Кріт, мабуть, так і не наважився б підвести очі вгору, як¬би не те волання, той поклик, що володів ним, хоча сопілка тепер мовчала. Він не опиратиметься, хай навіть сама Смерть покарає його блискавичним ударом за те, що він, смертна іс¬тота, насмілиться глянути на священне, сховане від будь-чи¬його ока. Тремтячи, він скорився велінню і підвів покірну го¬лову; і тоді, в неймовірній прозорості всемогутнього світанку, коли Природа спалахнула сонмищем дивовижних барв і, зда¬валося, теж затамувала подих перед тим, що мало статися, він зазирнув просто в очі Друга й Заступника; побачив широ¬кий розліт загнутих назад рогів, що ніби світились у враніш-ніх променях; побачив суворий, гачкуватий ніс між добрими очима, що дивилися на них лагідно й трохи насмішкувато, а в кутиках рота на бородатому обличчі легку усмішку; побачив, як вигравали м’язи на руках, схрещених перед могутніми грудьми, і довгі гнучкі пальці з сопілкою, яку вони щойно від¬вели од розтулених уст; побачив волохаті ноги, що вільно й велично спочивали на моріжку; і нарешті — маленьке, круг¬леньке, товстеньке тільце видреняти: притулившись до самі¬сіньких Панових  ратиць, воно міцно спало, спокійно й без¬турботно. Все це виразно відкрилося йому під осяйним враніш¬нім небом — йому, заціпенілому, на хвилину навіть бездихан¬ному; і все ж, коли дивився, — він жив; а живучи — чудувався.
—	Щуре! — нарешті хапнувши повітря й знову затремтів¬ши, прошепотів Кріт. — Тобі страшно?
—	Страшно? — пробелькотів Щур, очі якого променіли не¬вимовною любов’ю. — Кого?! Його? Та ні ж бо, ні! І все ж... усе ж... Ой, Кроте, — страшно!
І тоді вони обоє припали до землі й похилили голови у благоговійному поклоні.
Широкий і величний золотий диск сонця несподівано під¬нявся над обрієм просто перед ними; і перші промені, про¬низуючи простір над рівним заплавним лугом, ущерть випов¬нили звірятам очі, засліпили їх. А коли до них повернулася здатність бачити, видіння зникло, повітря налилося щебетом пташок, які вітали ранок.
Так звірята безпорадно вдивлялися в порожнечу, охоплені німим стражданням, яке лише посилювалося від усвідомлення всього того, що вони бачили і що втратили. Аж ось легень¬кий вітерець, котрий доти десь бавився з водою, а потім тан¬цював між осик і струшував росу з троянд, дмухнув пестливо й ніжно їм в обличчя, і той лагідний дотик відразу приніс за¬буття. Це ж бо останній і найкращий дар, що його ласкаво дає добрий напівбог тим, кому він явився, щоб допомогти: дар непам’яті. Щоб не лишалися й не ятрилися болючі спогади, щоб не затьмарювали вони радості й утіхи; щоб не дотикали маленьких звірят, яких він визволив з біди, лихі згадки, не псували їм життя в зрілому віці і щоб були ті звірята зав¬жди щасливі й безтурботні.
Кріт потер собі очі і втупився в Щура, який і собі ди¬вився на нього трохи збентежено.
—	Перепрошую, Щуре, ти щось сказав? — запитав він.
—	Здається, я саме згадував про те, — повільно проказав Щур, — що тут якраз підхоже місце і що саме тут, а не де¬інде, ми його знайдемо. Та дивись! Он же він, малин шибе¬ник! — І, радісно скрикнувши, кинувся до Товпижка, що со¬лодко спав.
А Кріт ще мить стояв у задумі. Коли тебе раптом розбу¬дять від чудового сну, ти намагаєшся прикликати його назад, але марно, від нього лишається тільки сумне відчуття, що то була краса, справжня краса! А тоді згасне й саме відчут¬тя, і ти, мрійнику, з гіркотою приймаєш жорстоке, холодне про¬будження, з усіма його прикрощами. Тож Кріт, позмагавшися трохи зі своєю пам’яттю, скрушно похитав головою і рушив за Щуром.
Товпижко прокинувся і радісно запищав, закрутився на місці від захвату, побачивши перед собою батькових друзів, які завжди так весело гралися з ним. За хвилину, однак, мор¬дочка у нього посмутніла, він заскавчав, заметушився і забі¬гав по колу, немов благаючи про щось. Як дитина, що спокій¬но заснула на добрих няньчиних руках, а пробудилася на самоті, у незнайомому місці й никає по всіх кутках, заглядає скрізь, бігає з кімнати в кімнату, і в душі у неї здіймається німий розпач, отак і Товпижко гасав по острову і вперто, на¬стійливо шукав чогось, поки не прийшла чорна мить зневіри — він сів на траву й зайшовся жалібним плачем.
Кріт мерщій кинувся втішати малого, а Щур лишився на місці, не відводячи пильного, стривоженого погляду від чіт¬ких відбитків чиїхось копит на землі.
—	Тут був... якийсь.... великий... звір, — спроквола зачу¬довано бурмотів він, стоячи в глибокій задумі: в голові його панувало якесь дивне сум’яття.
—	Ходімо, Щуре! — гукнув Кріт. — Згадай про бідолашно¬го Видру: він, мабуть, і досі чекає біля броду!
Товпижко відразу заспокоївся, тільки-но йому пообіцяли розвагу — справжню прогулянку по річці у човні дяді Щура; двоє друзів привели його на берег, зручно всадовили між со¬бою на дні човна і випливли із заводі. 
Сонце вже піднялося височенько й припікало; пташки заливалися щебетом, квіти всміхалися їм з обох берегів і кивали голівками, але звірятам чомусь здалося, що квіти тут не такі пишні й барвисті, як в іншому місці, де, пригадували, вони нібито були зовсім не¬давно. Але де ж це?
Випливши на річку, звірята повернули човен проти течії, прямуючи туди, де, вони знали, самотньо чатує їхній при¬ятель. Підпливши до знайомого броду, пристали до берега. Винесли Товпижка, поставили на стежину і, давши йому на прощання дружнього штурханця, скомандували: «Кроком руш», а самі попливли на бистрину. Друзі бачили, як мале зві¬рятко перевальцем почимчикувало по стежці, задоволене й по¬важне, як воно раптом підвело писок і, змінивши вайлувату ходу на не менш кумедну інохідь, із пронизливим верещанням помчало вперед, бо когось уздріло. Глянувши вздовж берега, вони помітили, як Видра підскочив, напружений, мов струна, з піщаної коси, на якій і досі лежав у німотному чеканні, по¬чули, як він здивовано й радісно зойкнув, одним махом пере¬стрибнув через лозняк на стежку. І тоді Кріт дужим помахом весла розвернув човна й віддав його на волю бистрини — хай несе, куди їй заманеться, бо їхні пошуки добігли щасливого кінця.
—	Щуре, я страшенно втомився, — мовив Кріт, знеможено піднімаючи весла з води. — Можна б сказати, що ми не спали всю ніч, але то пусте. В цю пору року такі ночі у нас трап¬ляються мало не через день. Ні. Я почуваюся так, ніби пере¬жив щось надзвичайно захоплююче і водночас страшне, й во¬но щойно лиш минуло; але ж нічого особливого ніби й не сталося.
—	Або чогось несподіваного, дивовижного і чарівного... — проказав Щур, відкинувшись назад і заплющивши очі, — Я відчуваю те саме, що й ти, Кроте: страшенну втому, тіль¬ки це не тілесна втома. Добре, що ми випливли на бистрину, вона донесе нас додому. Хіба не приємно, коли сонце прогрі¬ває тебе мало не до кісток? І коли чуєш, як пустує з очеретом вітер!
—	Схоже на музику, далеку музику, — озвався Кріт, мляво киваючи головою.
—	Мені теж так здається, — сонно й байдуже погодився Щур. — Музика... жвава, ніби танцювальна... І не вщухає... Навіть слова якісь угадую... Вона то ніби переливається в слова, то виливається з них... Іноді їх можна розібрати... По¬тім знову бадьора музика, а тоді — тиша, тільки ледь чутно шепоче очерет.
—	У тебе слух кращий, ніж у мене, — сумно проказав Кріт. — Я не розбираю жодного словечка.
—	Спробую переповісти тобі, — тихо запропонував Щур, не розплющуючи очей. — Зараз вона знову виллється в сло¬ва... ледь чутні, проте виразні... «Аби не поселився страх...» — «І не перетворив на муку радість...» — «Мене покличеш ти на поміч у тяжку годину...» —  «Тоді ти вже забудеш...»  —  А оче¬рет підхоплює: «Забудеш, забудеш...» Він зітхає, а пісня за¬вмирає у шурхоті та шепотінні. Тепер голос повертається: «Щоб крила не ламать і не кривавить...» — «Я вирвуся з по¬ставленої пастки...» — «Коли тенета розпущу, мене поба¬чиш...» — «Бо все одно забудеш!..» — Підпливи ближче, Кроте, ближче до очерету! Важко вхопити, бо звуки все слабші. — «Захисника й заступника — вітаю...» — «Заблудлі малюки в холоднім лісі...» — «Я в ньому потерчат знайду, перев’яжу їм рани...» — «Нещасних їх усіх — забудь!» — Ближче, Кроте, ближче! Ні, нічого не вийде; пісню заглушає шелест очерету.
—	Але що ж ті слова означають? — спитав уражений Кріт.
—	Те, чого я не збагну, — признався Щур. — Я передавав їх тобі так, як вони мені вчулися. О! Знову їх чути — тепер вони виразні і ясні! Цього разу вже щось справжнє, незапе¬речне — щире... пристрасне... чарівне...
—	Ну то, може, ми тепер уже все зрозуміємо? — спитав Кріт і терпляче зачекав кілька хвилин, ледь не задрімавши під теплим сонцем.
Але відповіді не почув. Кріт глянув і все зрозумів. Бла¬женно усміхаючись, наморений Щур мідно спав, хоч вираз у нього був такий, ніби він усе ще пильно дослухався пісні.

Розділ 8 ЖАБИНІ ПРИГОДИ

Коли Жаба зрозумів, що його ув’язнено у вогкій, смердю¬чій темниці, що вся похмура пітьма середньовічної фортеці лягла поміж ним і тим вільним світом, де сяє сонце й про¬стелилися широкі шляхи, на яких він ще зовсім недавно був щасливий і дозволяв собі такі розваги, наче всі дороги в Анг¬лії належали йому, він упав мов підтятий на підлогу, пролив гіркі сльози й поринув у чорний відчай. «Це кінець усьому (мовив він), кінець кар’єри великого Жаби — що одне й те саме; славнозвісного красеня Жаби, заможного й гостинного Жаби, завжди безжурного, невимушеного, приємного та чем¬ного! Чи можна мені хоч трохи сподіватися на визволення (мовив він), мені, котрого покарано так справедливо за те, що викрав такий розкішний автомобіль, та ще й так зухва¬ло, і вшанував таким натхненним, просто небаченим нахабст¬вом стількох гладких, червонопиких поліцаїв! (Тут ридання струснули його). Найдурніша в світі тварюка, ось хто я (мо¬вив він); тепер я мушу нидіти в цій темниці, а ті, хто мав за щастя похвалитися знайомством зі мною, певно, вже забули навіть ім`я великого Жаби! О мудрий старий Борсуче (мовив він), о розумний, делікатний Щуре та кмітливий Кроте! Як же добре ви знаєте життя і його плин, які ж тверезі й гли¬бокі ваші міркування! Ох, я нещасний, всіма покинутий Жа-ба!»
У таких бідканнях та ремствуваннях минали для нього день за днем, тиждень за тижнем. Жаба відмовлявся не тіль¬ки від сніданку, обіду та вечері, а й від полуденка та підвечірка, хоч похмурий старезний тюремник, знаючи, що в Жабиних кишенях повно грошей, частенько натякав, що при ба¬жанні за певну винагороду в’язень може одержати з волі навіть найвишуканіші делікатеси.
У тюремника була донька, дівчина славна і з щирим сер¬цем, вона допомагала батькові у деяких службових справах. Дуже любила тварин і, крім канарки, клітку якої вдень чіп¬ляла на цвяху, вбитому в товстелезну стіну вежі, на преве¬лике невдоволення в’язнів, що з радістю подрімали б після обіду, а на ніч, обгорнувши серветками, ставила на столику у своїй кімнаті, тримала ще кілька рябих мишей та білочку, що невтомно бігала в колесі. І от ця добра дівчина, зглянув¬шись на Жабині страждання, сказала одного дня батькові:
—	Тату, я не можу спокійно дивитися на цього бідолаш¬ного звіра. Він такий нещасний, такий худий! Дозволь мені піклуватися ним. Ти ж знаєш, як я люблю тварин. Я приму¬шу його їсти з моїх рук і випростати спину. Взагалі, робитиму все, що треба.
Батько тільки махнув рукою: мовляв, роби що хочеш, йо¬му обрид той Жаба зі своєю нудьгою, непривітністю та скна¬рістю. Того ж дня дівчина постукала у Жабину камеру й узялася до своєї милосердної справи.
—	Ну, Жабо, веселіше! — гукнула вона бадьоро, щойно ввійшла. — Сядь рівненько, витри очі й будь розумним звірят¬ком. І спробуй трохи підкріпитися. Це я сама приготувала — поглянь, ще гаряче, просто з печі!
Вона поставила перед ним печеню з овочами, й апетитні пахощі наповнили тісну камеру. Гострий запах смаженої ка¬пусти вдарив у ніздрі Жаби, який лежав на підлозі під тягарем своїх страждань, і в нього на мить майнула думка, що життя, може, — не така вже кепська та невесела штука, як йому здавалось. А проте він репетував, хвицав ногами і не хотів слухати ніяких утішань. І розумне дівча на якийсь час відступило, але гострий дух смаженої капусти в камері все ж лишився, бо така вже вона є, та капуста, і Жаба, поміж риданнями, принюхувався до тих пахощів, міркував, і посту¬пово до нього приходили нові, бадьоріші думки: про лицар¬ство, про поезію життя й про ще не звершені подвиги; про виплекані сонцем і вітром зелені луки, де пасуться мирні чере-ди; про розбуялі городи й рівні стрічки газонів; про свіжі квіти в саду й бджолине гудіння; про затишний дзенькіт посуду, який розставляють, накриваючи до обіду стіл у Те¬ремі Жаб, та про шурхіт стільців по підлозі, коли їх підсо¬вують ближче до страви.
 Навіть життя в тісній камері нараз почало прибирати рожевого відтінку; він уже думав про своїх друзів — вони, певно, зарадили б чимось, про адвокатів — для них його справа може становити неабиякий інтерес, і про те, що він таки справжній дурень, бо на суді навіть не пробу¬вав захищатися; нарешті, згадав і про свою кмітливість, ви¬нахідливість та й про все інше, на що він здатен, коли тільки напружить свій могутній розум; І Жаба майже зовсім оду¬жав.
За годину-другу дівчина прийшла знову. Вона несла тацю, на якій парував запашний чай і височіла гірка гарячих грі¬нок, товсто нарізаних, підрум’янених з обох боків, з великими золотими краплями масла, що зблискували в дірочках, наче мед у стільниках. Запах тих гарячих грінок просто катував Жабу: нагадував про теплу кухню, про те, як він снідав удо¬ма сонячного морозного ранку; про затишні вечірні посиденьки біля каміна взимку, коли після прогулянки взуваєшся в капці й ставиш ноги на камінові гратки; про муркотіння ситого ко¬та й щебетання напівсонної канарки. Жаба нарешті випро¬стався, втер сльози, з насолодою випив чай, поїв хрусткі грін¬ки й невдовзі вже невимушено розповідав про себе, про свій дім, про своє життя в ньому, про те, яка він поважна особа і скільки має друзів, що не забувають його.
Наглядачева донька побачила, що такі розмови впливають на нього не менше, ніж чай, і радо заохочувала:
—	Розкажи мені про Терем Жаб. Назва яка гарна!
—	Терем Жаб, — гордовито заговорив Жаба, — це добро¬порядний дворянський маєток, чи не єдиний в своєму роді; в основному належить до XIV сторіччя, але обладнаний за су¬часними зразками. Має всі вигоди, найновішу водогінно-каналізаційну систему. П’ять хвилин до найближчої церкви, пошти та майданчиків для гольфу. Відповідає всім вимогам щодо...
—	Та годі тобі, звірятко, — засміялася дівчина. — Я не зби¬раюся його наймати. Розкажи мені щось справжнє про нього. А втім, зачекай, я спершу приготую тобі ще грінок та чаю.
Вона вибігла з камери і скоро повернулася з повною та¬цею. І Жаба, чия душевна наснага вже досягла звичного рів¬ня, жадібно накинувся на грінки, водночас охоче описуючи їй і затон з човнами, і рибний ставок, і город, оточений ста¬ровинним муром, і свинарню, і стайню, й голубник, і курник, і маслоробню, і пральню, й буфети для порцеляни, і шафи для білизни (це місце в оповіді дівчині особливо сподобалось), і банкетну залу, і те, як весело бувало, коли звірята збиралися там біля столу, а Жаба перевершував сам себе — співав пі¬сень, розповідав цікаві бувальщини, веселився до нестями. Дівчина захотіла почути про його друзів-звірят і дуже цікави¬лася, як вони живуть, як проводять дозвілля. Звісно, вона не сказала, що любить звірят саме як пестунчиків, бо здогада¬лася, що де може страшенно образити Жабу. На той час, ко¬ли дівчина принесла йому глечик води, підбила солому, що правила за постіль, сказала «на добраніч», Жаба знову став майже таким життєрадісним, самовдоволеним, яким був ще недавно. Він проспівав собі кілька пісеньок, що їх інколи ви¬конував на званих обідах, скрутився калачиком на соломі й міцно заснув. Уночі він бачив чимало приємних снів.
Відтоді за цікавими розмовами з наглядачевою донькою для нього швидше минали безрадісні дні; дівчина все більше співчувала Жабі й доходила думки, що то просто неподоб¬ство — тримати бідолашне звірятко у в’язниці за таку, як вона вважала, дріб’язкову провину. Жаба ж, ясна річ, у своїй пихатості був певен, що вона в нього закохалася, тому й бі¬гає до нього; і він мало не жалкував, що між ними пролягла така велика майнова прірва, бо дівчина таки була гарненька і до того ж щиро захоплювалася ним.
Одного ранку вона прийшла задумлива, відповідала не¬ влад і, здалося Жабі, не сприймала належно ні його дотепів, ні влучних висловів.
—	Жабо, — заговорила вона нарешті, — прошу, вислухай мене уважно. У мене є тітонька, вона прачка.
—	Справді? — мовив Жаба поблажливо та люб’язно. — Не біда! Не переживай так за неї. У мене теж є кілька тітусь, яким би не завадило бути прачками.
—	Не перебивай, Жабо, — урвала його дівчина. — Ти надто балакучий, де твоя біда. Я хочу подумати, а ти мене зби¬ваєш. Отже, я сказала, що в мене є тітка — прачка; вона пере для в’язнів. Розумієш, у нашій родині беруться до будь-якої роботи, аби мати заробіток. Вона забирає білизну вранці щопонеділка, а приносить увечері в п’ятницю. Сьогодні чет¬вер. І ось що мені спало на думку: ти багатий — принаймні так завжди мені казав, — а вона бідна. Кілька фунтів для тебе ніщо, а для неї — ціле багатство. Отож я гадаю, що ко¬ли до неї підкотитися як слід, позолотити ручку (сподіваюсь, звірята теж знають, що це значить), то ти б зміг з нею до¬мовитися, щоб вона віддала тобі своє плаття, очіпок і все там інше, і ти замість неї вийшов би з в’язниці нібито ту-тешня прачка. Ви дуже схожі одне на одного, особливо ста¬турою.
—	Ми не схожі! — гнівно скрикнув Жаба. — У мене витончена постать, бо я — це я!
—	Така сама й у моєї тітки, — відказала дівчина, — бо во¬на — це вона. А втім, май собі яку хочеш постать. Ти — бридка, пихата, невдячна тварина. А я ще тебе жаліла, хо¬тіла тобі допомогти!..
—	Що ти, що ти! Авжеж, я дуже, дуже вдячний тобі, — похопився Жаба. — Але невже ти справді гадаєш, що знаме¬нитий пан Жаба з Терема Жаб може ходити на волі одягне¬ний як прачка?!
—	Тоді залишайся у в’язниці як просто Жаба, а не як пан! — запально відрубала дівчина. — Ти, мабуть, хочеш ви¬їхати звідси у кареті, запряженій четвіркою коней!
Чесний Жаба завжди готовий був визнати свою неправоту.
—	Ти хороша, добра, розумна дівчинка, — мовив він, — а я просто бундючна й дурна жаба. Познайом мене зі своєю ви¬сокошановною тітусею, якщо твоя ласка, — не сумніваюся, що ця пречудова пані і я зможемо, обговоривши всі необхідні умови, дійти цілковитої згоди.
Наступного вечора дівчина привела тітку до Жабиної ка¬мери, несучи його випрану білизну, загорнуту в рушник. Ста¬ру жінку заздалегідь підготовили до ділової зустрічі, тож зо¬лоті соверени, які Жаба завбачливо розклав на столі на вид¬ному місці, практично вирішили все, і обом лишалося обго¬ворити тільки деякі деталі. За свої грошенята Жаба одержав ситцеве плаття, фартух, хустку та вицвілий чорний очіпок; єдине, що попросила стара, — це щоб їй заткнули рота кля¬пом, зв’язали й кинули в куток. Такий не дуже переконливий виверт потрібен, пояснила вона, для більшої правдоподіб¬ності вигадки, якою вона хотіла прикритися, щоб не втратити роботи, хоча пригода ця все одно видаватиметься підозрілою.
Жаба був у захваті від такої пропозиції. Ще б пак, вона дасть можливість йому покинути в’язницю з певним шиком, а його репутація відчайдушного, рисковитого шибайголови бу¬де незаплямована; і він охоче допоміг наглядачевій доньці перетворити тітоньку на нещасну жертву обставин, проти яких вона, мовляв, була безсила.
—	Тепер, Жабо, твоя черга, — сказала дівчина. — Скидай костюм і жилет — ти й так досить товстий.
Заходячись від сміху, вона стала «утинати до гапликів» на ньому те ситцеве плаття, накинула хустку, зав’язавши , як у простих жінок, вузликом на спині, а тоді начепила цупкий очіпок.
—	Точнісінько як вона, — хихотіло дівча. — Повір мені, ти ще ніколи в житті не мав такого поважного вигляду. Ну, прощавай, Жабо, і хай тобі щастить. Підеш униз тією самою дорогою, якою тебе привели; якщо хтось зачепить, бо чолові¬ки всі однакові, можеш, звісно, й пожартувати трохи, але пам’ятай, що ти вже немолода вдовиця, одна як палець на всьому світі, й боїшся людського поговору.
Твердо, як тільки міг, Жаба приступив до діла; серце йому завмирало, бо ця витівка, здавалося, була найнеобачніша і найризикованіша в його житті; проте все йшло напрочуд лег¬ко, хоч було трохи прикро, що його поважність, ба навіть сама його чоловіча стать, якою та поважність надихалася, зараз ніби знехтувані. Опецькувата постать прачки в усім знайомому ситцевому платті була неначе ключ до замкнених дверей та воріт; навіть коли в одному місці Жаба завагався, в який бік звернути, його виручив вартовий біля воріт, який звелів йому не баритися, проходити мерщій у ці ворота й не примушувати себе чекати, бо у сторожці чай холоне. Най¬більшу небезпеку, ясна річ, становили для Жаби грайливі жарти та зачіпки, на які йому кортіло негайно дати належну відсіч, бо ж він мав винятково розвинене почуття власної гід¬ності, а всі ті жарти, на його думку, були страшенно недо¬лугі й убогі, без крихти гумору. Проте він стримав себе, хо¬ча то було й нелегко, і навіть озивався до зальотників, як і годилося пралі.
Час минав дуже поволі. Нарешті Жаба перейшов остан¬нє подвір’я фортеці, відмагаючись від настирливих запросин вартових з останньої караульні і вивернувшись з розпростер¬тих обіймів останнього стражника, який з удаваною пристрас¬ністю благав про один-єдиний поцілунок на прощання. На¬решті позаду грюкнула хвіртка у величезній брамі. Жаба від¬чув на розпашілих щоках свіжий подих відкритого світу і зрозумів: він — на волі!
Очманілий від радості, що його відважний подвиг так легко добіг щасливого кінця, Жаба квапливо дріботів туди, де світилися міські вогні, зовсім не уявляючи собі, що роби¬ти далі, але певен принаймні того, що треба янайшвидше забиратися звідси, де всі знають прачку, якою він мав прики¬датися й далі.
Жаба йшов замислений, коли це увагу його привернули якісь червоні та зелені вогні, що мигтіли недалеко і трохи осторонь міста, а до вух долинуло чмихання паровозів, гур¬кіт вагонів на стрілках. «От тобі й трохи щастя! — подумав він. — Залізнична станція — це те, що зараз мені найпотрібніше; тепер не треба навіть шукати її, отож не доведеться вже грати цю ганебну роль, говорити нісенітниці, які, хоч і мають належний вплив, проте не підносять моєї гідності».
Він попрямував до станції, подивився розклад руху: поїзд приблизно в тому напрямку, де його дім, відходив за півго¬дини.
—	Знову повезло! — мовив собі Жаба і в бадьорому на¬строї поспішив до каси по квиток.
Назвав станцію, найближчу, наскільки він пам’ятав, до села, головною окрасою якого був Терем Жаб, і машиналь¬но поліз по гроші, які завжди носив у кишені жилета. Але ж на ньому було ситцеве плаття, яке досі захищало його і про яке він безчесно забув. Як у страшному сні, Жаба пор¬пався в тому платті, наче змагався з чимось жахливим, що, здавалося, скрутило йому лапи, забрало всю силу м’язів та ще й глузувало з нього; тим часом за ним у чергу ставали інші пасажири, нетерпляче перемовлялися, давали всілякі поради. Нарешті якось — він навіть не второпав як саме, — подолавши всі перепони, дістався туди, де споконвіку містять¬ся жилетні кишені, і завмер ошелешений. Там не було ні гро¬шей, ні кишені, куди їх кладуть, ані жилета, на якому три¬маються кишені!
На превеликий свій жах, він згадав, що і костюм, і жилет лишилися в камері, а з ними — гаманець, гроші, ключі, годин¬ник, сірники, пенал — усе те, що надає вартості життю, що відрізняє звіра з багатьма кишенями, сильну стать від істот нижчих — з однією кишенею чи й зовсім безкишенних, яким теж чомусь дозволено брати участь у життєвих перегонах, хоч вони не підготовлені до справжнього змагання.
Бідолаха зробив відчайдушну спробу врятувати становище і, вдавшись до своїх колишніх гарних манер чи то дамського догідника, чи оксфордсько-кембріджського професора, мовив:
—	Послухайте! Виявилося, мій гаманець лишився вдома. Прошу вас, дайте мені квиток, а завтра я надішлю гроші. Мене тут добре знають.
Касир глянув на нього, потім на його туго напнутий на голову чорний очіпок і засміявся:
—	Гадаю, вас справді тут дуже добре знають, якщо ви часто дозволяєте собі такі жарти. Будь ласка, мадам, віді¬йдіть від віконця і не заважайте іншим пасажирам!
Якийсь літній чоловік, що вже кілька разів штовхав Жабу в спину, тепер відсторонив його вбік і, що найгірше, назвав «моя люба»; саме це розлютило Жабу найбільше, хоч непри¬ємних пригод того вечора у нього було досить.
Приголомшений, розгублений, він почовгав на перон, де стояв поїзд, і сльози котились у нього, як горох. Це ж просто жорстоко, втратити надію на порятунок зовсім близько від дому, І все через якісь кілька нещасних шилінгів та черст¬вість надміру підозріливих чиновників. Втечу скоро викриють, вирядять погоню, його впіймають, ображатимуть, знову за¬кують у кайдани, кинуть до в’язниці, на солому, посадять на хліб та воду; подвоять покарання й охорону; а які ущипливі слова доведеться вислухати від тієї дівчини! Що ж робити? Ноги в нього аж ніяк не прудкі, а постать, як на зло, дуже легко запам’ятати. Може, залізти під лавку у вагоні? Він пригадав, що так іноді роблять школярі, коли гроші, видані їм на подорож дбайливими батьками, розтринькають на куди цікавіші розваги. Охоплений гіркими роздумами, Жаба дійшов до паровоза, біля якого побачив машиніста, огрядного чоло¬в’ягу з маслянкою в одній руці та жмутом ганчір’я у другій: він змащував, витирав, одне слово, — доглядав свою машину.
—	Привіт, матусю! — гукнув машиніст. — Що сталося? Щось ти не дуже весела!
—	Ой, сер! — скрикнув Жаба й заплакав. — Я бідна, не¬щасна прачка. Загубила свої гроші й не маю за що купити квитка. А треба дістатися додому і неодмінно сьогодні. Що тепер робити, й сама не знаю. Ох, господи, господи...
—	Авжеж, справи кепські, — задумливо мовив машиніст. — Загубила гроші... й не можеш доїхати додому... А там, певно, й дітки тебе ждуть?..
—	Ціла купа діточок, — ридав Жаба. — І, звісно ж, голод¬ні... Та й бавитимуться з сірниками... Поперевертають лампи, мої бідолашні малята!.. Поб`ються... І взагалі бешкетуватимуть. Ох, господи, господи!
—	Послухай-но, — промовив машиніст. — Кажеш, ти прач¬ка. Он як, значить. Тоді ось що. Я, як сама бачиш, машиніст, а це, ніде правди діти, страшенно брудна робота. Сорочки стають такі чорні, що жінка моя з ніг падає, поки випере. Може, ти випереш мені трохи сорочок, коли приїдеш додому? Я тобі їх надішлю. А за це провезу тебе на паровозі. Це, правда, порушення правил, але тут, у глушині, не так уже їх і дотримуються.
Жабине горе обернулося на радість, коли він прожогом видерся на паровоз. Звісно, за своє життя він не виправ жод¬ної сорочки та й не зміг би, навіть якби спробував. А втім, пробувати він і не збирався; але подумав: «Як щасливо до¬будуся додому і знову матиму гроші та кишені, куди їх по¬класти, то надішлю машиністові рівно стільки, скільки треба, щоб йому випрали всі ті сорочки. І вийде для нього те саме, а може, й краще».
Кондуктор махнув прапорцем, даючи сигнал, паровоз ве¬село свиснув у відповідь, і поїзд поволі рушив від станції. Він набирав швидкість, і перед Жабиними очима попливли поля, гаї та живоплоти, корови й коні. Він уже вірив, що з кожною хвилиною наближаються Терем Жаб і добрі друзі, дзенькіт грошей у кишенях і м’яка чиста постіль, смачні страви на столі. Йому вже вчувалися захоплені вигуки, коли він розповідатиме про свої пригоди та неперевершену кміт¬ливість. І Жаба не міг устояти на місці, почав підстрибувати, щось викрикував і наспівував пісень на превеликий подив машиніста, котрий бачив на своєму віку чимало праль, але такої ще не траплялося.
Миля за милею лишалися позаду, і Жаба вже почав об¬мірковувати, що б то замовити собі на вечерю, коли помітив, як машиніст занепокоєно висунувся з будки й уважно прислу¬хається до чогось. Потім виліз на тендер і став дивитися ку¬дись назад; тоді повернувся до будки й сказав Жабі:
—	Дивно. Наш поїзд — останній, що йде сьогодні в цьому напрямку, але можу заприсягнути, що чув позаду ще один поїзд!
Жаба враз припинив своє легковажне кривляння. Він знову спохмурнів і посмутнів, а тупий біль у попереку передався в ноги й примусив його пошукати місця, де б сісти, відкинувши всякі думки про найближче майбутнє.
На той час уже зійшов ясний місяць, і машиніст, що знову виліз на тендер, добре бачив колію позаду досить далеко. Невдовзі він озвався:
—	Тепер ясно бачу! То паровоз, він на нашій колії і мчить щодуху! Схоже на те, що він женеться за нами!
Бідолашний Жаба скулився у вугляному пилу, гарячково намагаючись що-небудь придумати. Але марно — виходу не було.
—	Вони доганяють нас! — гукнув машиніст. — А на тому паровозі — ото диво! — повнісінько людей! Оті он, наче ста¬родавні стражники,— вимахують алебардами; а ті, що в по¬ліцейських шоломах — кийками; а он ті, кепсько одягнені, в котелках, безсумнівно, сищики,— погрожують револьверами й палицями; всі розмахалися, і всі репетують: «Стій, стій, стій!»
Тобі Жаба впав на коліна просто у вугілля і, підносячи, наче в молитві, складені лапки, заголосив:
—	Порятуй мене, порятуй, любий, добрий пане машиніст, а я зізнаюсь у всьому! Я зовсім не вбога прачка, яку вдаю! Я не маю дітей, що мене чекають, дрібних чи яких там! Я Жа¬ба — всім відомий і славнозвісний Жаба, землевласник; зав¬дяки своїй відвазі та винахідливості я щойно втік з огидної темниці, до якої мене кинули вороги; і якщо люди з того паровоза схоплять мене, тоді знову кайдани, хліб, вода та солом’яна підстилка й нові страждання для бідолашного, не¬щасного, безневинного Жаби!
Машиніст суворо поглянув на нього:
—	Ану, кажи правду! За що тебе ув’язнили?
—	Та власне ні за що! — мовив сердешний Жаба і весь аж почервонів. — Я тільки позичив автомобіль, поки його власники обідали; їм він тоді був зовсім ні до чого. Я й гадки не мав викрадати його, слово честі; а ті, що сидять у суді, вбачили щось страшне в цьому непоміркованому, але ж муж¬ньому вчинкові...
Машиніст глянув на нього ще похмуріше й сказав:
—	Боюся, що ти й справді поводився як нечестива жаба, і по закону я повинен віддати тебе до рук зневаженого пра¬восуддя. Але я бачу твоє горе та розпач і тому не покину тебе. Я не схвалюю автомобілів, це по-перше, і не згоден, щоб поліцаї командували тут, на моєму паровозі, це по-друге. Та й несила мені дивитися, як плачуть звірята, — аж недужий стаю, так жаль їх. Тож не сумуй, Жабо! Я зроблю все, що зможу, і наше візьме гору!
Вони завзято замахали лопатами, підкидаючи вугілля; в топці аж загуло, посипалися іскри, паровоз здригнувся весь і рвонув уперед, однак погоня помалу наближалася. Машиніст зітхнув, витер лоба ганчіркою і промовив:
—	Здається, Жабо, справи кепські. Вони, бач, їдуть по¬рожнем, і паровоз у них кращий. Нам лишається тільки одне, і це твоя єдина можливість, тож слухай уважно, що я скажу. Скоро перед нами буде довгий тунель, а за ним колія йде че¬рез густий ліс. Так от, я до тунелю піддаватиму пари скільки можна, а тій компанії доведеться трохи збавити хід, щоб не було зіткнення. А коли проїдемо тунель, я перекрию пару й загальмую, щоб ти міг вистрибнути й сховатися в лісі, перш ніж вони виїдуть з тунелю й побачать тебе. Тоді я знову дам повний хід, і хай вони доганяють мене, як їм хочеться і скіль¬ки хочеться. Тож пильнуй і відразу стрибай, як тільки я скажу.
Вони ще докинули вугілля в топку, і поїзд влетів до ту¬нелю. Паровоз гнав щодуху, ревів і гуркотів. Та ось вони ви¬хопилися з тунелю на чисте повітря, до місячного сяйва, й уздріли ліс, що розкинувся обабіч колії, темний і рятівний. Машиніст перекрив пару й почав гальмувати. Жаба спустив¬ся на приступку і, коли поїзд зовсім стишив хід, почув:
—	Стрибай!
Жаба стрибнув, скотився з невисокого насипу, потім звівся на ноги цілий та здоровий і гайнув у ліс.
Виглянувши на хвильку з гущавини, він побачив, як поїзд знову набрав швидкість і незабаром зник з очей. Тоді з ту¬нелю вихопився паровоз-переслідувач, він гудів і свистів, а його різношерста команда розмахувала зброєю й гукала: «Стій! Стін! Стій!» Коли погоня проминула, Жаба щиро за¬реготався — уперше відтоді, як його кинули до в’язниці.
Та враз і урвав сміх, бо збагнув, що вже пізно, навколо темно й холодно, а він один у незнайомому лісі, без грошей, без надії повечеряти, йому, як і досі, далеко до друзів і до своєї домівки; мертва тиша навкруг після того ревіння та гур¬коту ще більше гнітила його. Не наважуючись покинути ря¬тівний захисток, Жаба заглибився в хащі, щоб якнайдалі ві¬дійти від залізниці.
Після довгих тижнів, проведених у в’язниці, ліс здався йому чужим, ворожим і, схоже, схильним насміятися. Нічні птахи дремлюги своїм майже механічним тріском та пересту¬ком налякали Жабу: він подумав, що то десь поруч стражники нишпорять у лісі. Пугач безшелесно ринувся на нього згори, зачепив за плече крилом, і Жаба відскочив з моторошним відчуттям, ніби опинився в чиїхось лабетах; потім пугач від-летів, мов нічний метелик, і зареготав отим своїм «хо-хо-хо!». Жаба оцінив це як вияв обмеженості. А то ще здибав лиса; той зупинився, глузливо оглянув його з голови до ніг і про¬цідив: «Слухай, прачко! Минулого разу ти не додала мені півпари шкарпеток і наволочку. Щоб більше такого не було!» — і гордовито пішов геть, а сам підхихикував. Жаба став шу¬кати каменюку, щоб жбурнути в нього, але не знайшов, на превеликий жаль. Нарешті, голодний, закляклий і зморений, він нагледів дупло, в якому можна було заночувати, намостив у ньому гілок та сухого листя, ліг і міцно заснув.

Розділ 9 МАНДРІВЦІ ВСІ

Водяного Щура щось непокоїло, а що — він і сам не міг збагнути. Пишнота літа ще начебто буяла, і хоч на полях зелений колір уже потроху поступався місцем золотому, хоч уже зачервонілась горобина, а ліс то там, то сям поплямува¬ла невмолима брунать, світла, тепла та барв, здавалося, не поменшало, і ніщо не кулилося ще мерзлякувато, ніби засте¬рігаючи, що незабаром осінь. Але пташиний щебет у садах та чагарниках уже вщухав, і тільки ввечері ще не вгавали поодинокі завзяті співуни; та дрізд не переставав нагадувати про себе; в повітрі вчувалися близькі переміни і розлука. Зо-зуля, звісно, мовчала вже давно; не стало й багатьох інших пернатих, що досі були невід’ємною часткою рідних місць і тутешнього товариства; лави їхні, схоже, ріділи з кожним днем. Щур, який постійно спостерігав за перельотами птахів, помітив, що тепер вони летять здебільшого в одному напрям¬ку — на південь; і навіть уночі, в постелі, йому здавалося, ніби він чує в темній височині пружні помахи крил, покірних всевладному ПОКЛИКОВІ.
Природа має свій Гранд-отель, і в нього є свій сезон, як і в інших готелів. Настає час, коли гості один по одному спа¬ковуються, оплачують рахунок і виїжджають, а в їдальні бі¬ля table-d`hotel — спільного Столу за сніданком чи обідом стає дедалі більше порожніх місць; коли замикають кімнати, згор¬тають килими і звільняють покоївок та офіціантів. Та є й такі пожильці, що залишаються аж до наступного сезону, і вони не байдужі до всіх тих збирань у дорогу, прощань, пал¬ких суперечок про те, куди і як їхати, де зупинятися; до то¬го, що Коло дружнього спілкування стає все обмеженішим. Це вибиває їх з колії, пригнічує, і  вони починають бурчати: «Що за потяг до перемін? Чому б спокійно не лишитися, от як ми, й горя не знати? Ви й не уявляєте, як весело й цікаво у цьому готелі в міжсезоння тим, хто проводить тут цілий рік». — «Не маємо сумніву, що так воно і є, — завжди відпові¬дають ті, хто від’їжджає. — Навіть заздримо вам... Може, ко¬лись і ми... А зараз мусимо... Нас уже чекає автобус... Наш сезон скінчився!». І от вони від’їжджають, усміхаються й кивають вам, а вас огортає сум і відчуття якоїсь кривди.
Щур належав до звірят цілком самостійних, прив’язаних до землі, і хоч би хто там від’їздив, він залишався; і все ж він не міг не помічати того, що носилося в повітрі, не відчути мимоволі його тривожного впливу.
Важко братися до якогось діла, коли навколо всі зби¬раються в дорогу. Він покинув прибережжя, де в обмілілій, майже стоячій воді виріс товстий та високий очерет, і пішов прогулятися по суходолу. Перейшов кілька пасовиськ, на яких уже висохла й припала пилюкою трава, і заглибився у розлоге царство пшениці, жовтої, хвилястої і гомінливої, геть сповнене спокійного руху й тихого шарудіння. Щур любив по¬блукати тут, наче в лісі, серед твердих, міцних стебел, які не¬мов тримають у тебе над головою дивовижне, золотаве небо, що весь час ніби танцює, мигтить і стиха шепоче; а то раптом пшениця знехотя похилиться під подувом вітерцю, а тоді знову розпрямиться і радісно стріпне голівками. У нього тут чи¬мало друзів, така собі громадка вічно зайнятих, ділових зві¬ряток, які, одначе, завжди знаходили вільну хвилинку для гос¬тя — побалакати, обмінятися новинами. Проте сьогодні польо¬ві миші та хом’ячки були хоча й чемні, але надто заклопо¬тані. Одні завзято копали підземні ходи, інші, зібравшись гуртком, радились, як і де краще влаштувати та обладнати свої маленькі житла, зробити їх зручними й затишними і не¬далеко від Припасів. Дехто тягнув запорошені скрині й кор¬зини з хатнім скарбом, а ще хтось був зайнятий тим, що па-кував речі. Тут і там лежали купами або в лантухах готові до перевезення пшениця, овес, ячмінь, різні горішки.
—	А ось і наш Щурко! — загукали вони, уздрівши його, — Ходи, Щуре, допоможеш. Не стій без діла!
—	Що це за витівки, що ви собі вигадали? — суворо спи¬тав Водяний Щур. — Чого ви заходилися зараз готуватися до зимівлі? Ще не час.
—	Та знаємо, — трохи присоромлено пояснила якась польо¬ва миша. — Але краще зробити все погожої днини. До того ж треба перетягти все збіжжя, перш ніж полем почнуть га¬сати осоружні машини; а ще — ти ж знаєш, як воно тепер з отим житлом: не стямишся, як хтось уже захопив, а ти влаш¬товуйся абиде; та й на новому місці, перш ніж переселитися, стільки треба зробити — прибрати як слід, приготувати все... Звичайно, ми трохи забігаємо наперед, це правда, але ж то тільки початок.
—	Лихо мені з тим початкуванням!  — сказав Щур. — Такий чудовий день! Ходімо краще на річку, на човні покатаємось, чи погуляємо у гайку, або до лісу вирядимось, пообідаємо там...
—	Дякую, тільки краще, мабуть, не сьогодні, — хапаючись, відмовилася миша.  Може, в якийсь інший день, коли буде більше часу...
Щур зневажливо пхикнув, повернувся, щоб піти, але заче¬пився за якийсь короб та й упав, спересердя вилаявшись.
—	Якби дехто був обережніший, — з притиском промовила миша,— і дивився, куди ступити, то й не спіткнувся б, ще й про інших, гляди, подумав би. Вважай, Щуре, там лантух! Ти б краще сів десь. За годину-другу ми, може, звільнимось, і тоді вже...
—	Та ви «звільнитеся», як ти кажеш, не раніше різдва, я вже знаю, — сердито відрубав Щур і почимчикував геть.
Сумовитий приплентав він знову до річки, своєї вірної, незрадливої любої річки, яка ніколи не пакувалася, не міня¬ла квартири, не збиралася кудись на зимівлю.
На білій прибережній вербі сиділа ластівка. Він побачив, як біля неї сіла ще одна, а тоді друга... Пташки неспокійно заметушилися на гілці, защебетали неголосно, але завзято.
—	Що, вже? — спитав Щур, підходячи до них, — Чому зно¬ву така хапанина? Я сказав би, це просто сміх.
—	Та ні, ми ще нікуди не збираємось, якщо ти маєш це на увазі, — відповіла перша ластівка. — Ми тільки радимось. Нам треба порозумітися — як летіти цього року, де зупиня¬тись і таке інше. Але то ще наче ненасправжки.
—	Ненасправжки? — перепитав Щур. — От цього я і не розумію. Якщо ви зібралися покинути ці чудові місця, своїх друзів, яким вас бракуватиме, і свої затишні гніздечка, куди ви вселилися зовсім недавно, — що ж, коли настане час, не сумніваюся, ви хоробро вирушите в путь і сміливо зустрінете всі труднощі та злигодні, всі переміни і незручності й удавати¬мете, що ви не такі вже й нещасні. Але радитися про те заздале¬гідь чи навіть думати про це, коли воно вам ще не потрібно...
—	Ти справді не розумієш. І не дивно, — мовила друга ластівка. — По-перше, він нас не покидає, сховався десь гли¬боко, той солодкий неспокій; а ще — один за одним, мов пош¬тові голуби, — повертаються до нас спогади. Вони тривожать наш сон уночі, летять разом з нами, коли ми кружляємо й ширяєм удень. Нам не терпиться розпитати одне одного, по¬рівняти те, що запам’яталося, й упевнитися, що все це було насправді, бо ж запахи, звуки й назви давно забутих місць потроху зринають у нас і кличуть до себе.
—	А може, ви цього разу лишилися б тут? — сумно мовив Щур. — Ми зробимо все, щоб ви відчували себе як удома. Ви й не уявляєте, як тут добре в той час, коли ви десь там далеко.
—	Якось я спробувала «лишитися» тут, — озвалася третя ластівка. — Страшенно вподобала це місце і, коли настав час, наважилася не летіти й сказала своїм не чекати мене. Перші кілька тижнів усе було більш-менш гаразд, але згодом... Ох, які ж нестерпні ті довгі ночі! Сирі, похмурі дні без сонця! Повітря густе, вологе й холодне — і жодної комахи! Просто лихо. Я занепала духом. І от однієї холодної, непогожої ночі я злетіла на крило й подалась у глиб суходолу, сподіваючись, що східний вітер підхопить і понесе мене. Була страшенна заметіль, а я пробивалася через ущелини високих гір, ледве подолала їх. Та ніколи не забуду блаженного відчуття, коли внизу піді мною з’явилися голубі, тихі озера, а згори пригріло тепле сонечко! А яка смачна була перша комаха! Те, що я пережила доти, скидалося на поганий сон, зате майбутнє було як велике радісне свято. А я тим часом летіла на південь — тиждень, другий, вільно, неквапно, розтягуючи насолоду, і все прислухалася до того поклику! Це стало мені засторогою, щоб я ніколи більше навіть і в гадці не мала не коритися йому.
—	Отак, то поклик Вирію! Вирію! — мрійливо защебетали дві інші ластівки. — Які там пісні, які барви, яке ясне небо! А пам’ятаєш... — І, забувши про Щура, вони поринули в со¬лодкі спогади, а він тільки зачаровано слухав, І серце його трепетало. Зрештою, він і в самому собі відчув бриніння якоїсь струни, що доти мовчала, не виявляла себе. Саме лише щебетання цих захоплених Півднем пташок, ті не дуже для нього виразні прикмети того незнаного краю збудили у ньому нове шалене відчуття, що геть пойняло його. Яка ж з тих прик¬мет, хай далекого, але справжнього світу так розбурхала його: палкий дотик південного сонця чи ледве вловимий повів па¬хощів? Щур заплющив очі й на хвилину поринув у марення, забувши про все на світі. А коли знову поглянув довкола, річка здалася йому сталево-сірою і холодною, а зелень по¬лів — тьмяною та безбарвною. І тоді непідкупна Щурова душа повстала проти, його ослаблого єства за таку підступну зраду.
— А чому ж тоді ви повертаєтесь сюди? — рішуче зажа¬дав Щур відповіді в ластівок. — Що ж вас так вабить у цій вбогій, незугарній місцині?
— А ти не подумав,— сказала перша ластівка, — що на¬стає час, і для нас починає звучати зовсім інший поклик? По¬клик, що лине від соковитої луговини,  худоби на пасовиськах, росяних садів, теплих ставків, над якими рояться кома¬хи, від косовиці й від усього, що селяни набудували круг Дому з такими зручними карнизами? 
— Чи, може, гадаєш,— мовила друга, — що тільки тобі хо¬четься почути, як кує зозуля? 
—	У свій час, — сказала третя, — ми ще відчуємо тугу за лататтям, яке тихо колихається на плесах тутешніх річок. Але зараз усе воно таке безбарвне, в’яле й таке далеке нам... Ни¬ні наша душа повниться іншою музикою.
Вони знову жваво защебетали між собою, цього разу про сині моря, про жовті піски та дюни, по яких снують ящірки.
Занепокоєний Щур повернувся на берег, вибрався на кру¬тий схил, що високо здіймався на північ од річки, ліг над кру¬чею і задивився туди, де пагорби Даунз  півколом заступили краєвид на півдні. Для нього то завжди була межа кругогляду, немов Місячні гори , і все, що лежало за ними, досі було йому невідоме й зовсім не вабило до себе. Та сьогодні, коли в Щуровій душі зародився цей незнаний доти неспокій і змушував пильно вдивлятися в обриси далеких пагорбів, чисте небо над ними, здавалося, віщувало великі зміни: сьо¬годні незриме заступило собою все на світі, а незнане стало найважливішим. По цей бік пагорбів тепер усе було мов пуст¬ка, а по той бік розкинувся розмаїтий барвистий світ, і Щур внутрішнім зором виразно бачив його! А які моря лежали там — смарагдові, грайливі, білопінні... Які узбережжя купа-лися в сонячному промінні, які чудові білі вілли сяяли вздовж них на тлі оливкових гаїв! А тихі гавані, в яких вид¬ніли стрункі кораблі, що споряджалися по вино та прянощі до коралових островів у млосних південних водах!..
Він підвівся і знову попрямував до річки, потім передумав і звернув на стежку, що вела до битого шляху. А там сів у густих, прохолодних трав’яних заростях, що тяглися понад до¬рогою, і замислився про великий, дивовижний світ, до якого веде той шлях, про всіх мандрівців, що колись проходили ним, про веселі чи прикрі пригоди, яких вони на ньому шукали або які з ними траплялися, хоч вони їх і не шукали, — тіль¬ки далеко, далеко звідси!
Раптом він почув чиїсь кроки, а тоді побачив і постать, що повільно наближалася до нього. Незабаром розгледів, що то теж Щур, але якийсь дуже запорошений.
Порівнявшись із ним, подорожанин привітав його чемним порухом, у якому було щось нетутешнє, мить повагався, а тоді, приємно усмі¬хаючись, звернув з дороги й сів поряд у холодку. Він був зморений, і Щур не став докучати розпитуваннями, бо розу-мів, що йому зараз не до того, та й добре знав, як цінується іноді просте, мовчазне спілкування, коли стомлені м’язи праг¬нуть послаблення, а розум перепочинку.
Мандрівець був худорлявий, з різкими рисами і трохи по¬хилими плечима, передні лапки довгі й тонкі, в куточках очей зморшки; в охайних гарних вухах маленькі золоті сережки. На ньому була плетена поблякла синя фуфайка, латані й за¬яложені сині штани, а весь його мізерний скарб був зав’я¬заний у синю полотняну шматину.
Відпочивши трохи, незнайомець позіхнув, понюхав повіт¬ря й роззирнувся довкола.
—	Пахне конюшиною — теплий вітерець запах приніс, — зауважив він. — А позад нас чути, як корови траву скубуть і зітхають шумно, ремигаючи. А там, далеко, гуде жниварка, а о-ондечки під лісом в’ються вгору голубі дими з хат. Десь близько річка протікає, бо чутно, як кричить водяна куріпка, а ти, бачу по тобі, — прісноводний моряк. Усе ніби спить, а проте життя триває. Гарне в тебе життя, друже; далебі — найкраще в світі, якщо тільки тобі вистачить снаги так жити!
—	Атож, це справжнє, єдине життя, яким варто жити, — озвався Водяний Щур замріяно, хоча й без звичайної для се¬бе щирої переконаності.
—	Я висловився не зовсім так, — обережно уточнив незна¬йомець,— але безперечно, воно пречудове. Я його скуштував, тож знаю. А оскільки я ним жив аж цілих шість місяців і певен, що воно пречудове, то ось — голодний і з позбиваними ногами тікаю від нього якнайдалі, тягнуся за дорогим мені покликом, на південь, назад до любого справжнього життя, бо воно — моє і не відпустить мене.
«Отже, є все-таки ще одне справжнє життя?» — подумав собі Щур. А вголос запитав:
—	А звідки ти йдеш? — Від ледве стримався, щоб не спи¬тати, куди той прямує; а втім, Щур здогадувався, що відповідь може бути тільки одна.
—	З однієї чудової маленької ферми, — відповів мандрів¬ник. — Вона десь он там, — показав він на північ. — Але давай не будемо про неї. Я мав там усе, що хотів, чого тільки мож¬на жадати від життя, і навіть більше. І ось я тут! Щасли¬вий, що я тут, щасливий, і край! Он скільки вже миль поза¬ду, он на скільки годин ближче до того, чого прагне моя душа!
Його блискучі очі прикипіли до обрію; здавалося, в цьому просторі, сповненому музики пасовищ та нив, він ловив якийсь тільки йому потрібний звук.
—	Ти не з нашого гурту, — мовив Водяний Щур. — Але й не фермер; взагалі, наскільки я можу судити, ти нетутешній.
—	Це правда, — погодився незнайомець. — Я корабельний щур, так, так! А порт моєї першої приписки — Константино¬поль, хоч і там я теж, так би мовити, іноземне судно. Друже, хочеш послухати про Константинополь? Величезне місто, ста¬родавнє й славнозвісне. Ти, певно, чував про Сігурда, нор¬везького короля, про те, як він плавав у ті краї на шістдеся¬тьох кораблях і як, коли він зі своїми вояками проїздив по місту, всі вулиці на його честь вистелили парчею та червоною китайкою; і про те, як імператор з імператрицею завітали на борт його корабля й бенкетували з ним. Коли Сігурд повер-тався додому, багато його вікінгів зосталися в Константино¬полі й служили особистими охоронцями імператора, а мій прадід, норвежець, теж лишився на одному з кораблів, які Сігурд подарував імператорові. І це не дивно, бо ми спокон¬віку були мореплавцями; що ж до мене, то місто, де я наро¬дився, можна вважати моїм не більше, ніж будь-який інший великий порт на шляху від тих місць аж до Темзи. Я знаю їх усі, і вони знають мене. Висади мене на першому-ліпшому їхньому причалі чи набережній, і я вже дома.
—	Ти, напевно, подорожував у далекі краї, — сказав Водя¬ний Щур, якого дедалі більше розбирала цікавість. — Місяць за місяцем у відкритому морі, закінчуються харчові припаси, прісної води обмаль, зате душа спілкується з могутнім океа¬ном і таке інше. Правда?
—	Зовсім ні! — щиро обурився Корабельний Щур. — Таке життя, як ти змалював, не про мене. Я належу до каботаж¬ного судноплавства й рідко буваю у відкритому морі. Веселі розваги на березі ваблять мене нітрохи не менше, ніж будь - яке плавання. Ох, ті південні портові міста! їхні запахи, якір¬ні вогні вночі — неповторні чари!
—	Що ж, можливо, ти обрав собі справді чудовий шлях, — мовив Водяний Щур з ноткою сумніву. — Тоді розкажи мені трохи про той твій каботаж, коли є бажання, про те, що хо¬робра тварина може винести звідти, щоб на схилі віку роз¬радити душу біля каміна спогадами про свої доблесті, бо моє власне життя, признаюся, здається мені як на сьогодні надто вже тісним і обмеженим.
—	Останнє плавання, — почав Корабельний Щур, — що зрештою привело мене до цієї країни й було пов’язане з не¬абиякими надіями на власну сухопутну ферму, — то яскравий взірець моїх подорожей; більше того, в ньому наче відбилося все моє розмаїте життя. А почалося, як буває, із сімейних чвар. Удома було піднято штормовий сигнал, і я найнявся на невеличке торгове судно, що відпливало з Константинополя через «класичні моря» , в яких кожна хвиля несе трепет не¬вмирущої пам’яті, до островів Греції і до Леванту . Це були золоті дні й цілющі ночі! То входимо в гавані, то виходимо з них — і всюди давні друзі! Вдень, у саму спеку, спиш собі десь у прохолодному стародавньому храмі або в зруйнованому водоймищі, а тільки-но зайде сонце — бенкети й веселощі під величезними зорями на оксамитовому небі! Потім ми змінили курс і попливли вздовж берегів Адріатики, які просто купа¬лися в зливі кольорів — янтарного, рожевого, аквамарина; ми кидали якір у широких, закритих з усіх боків гаванях, блукали у величних старовинних містах, поки одного чудового ранку, коли сонце з царственною неспішністю сходило позаду нас, вступили, немов по золотій доріжці, до Венеції.
	О,	Венеція — прекрасне місто, де кожен щур може гуляти вільно й зазнавати невимовної насолоди! А коли стомишся гуляти, сідаєш вночі на парапеті Великого каналу й бенке¬туєш з друзями, а в повітрі бринить музика, а небо всипане зорями, мінливі вогні мерехтять на блискучих бортах гондол, які погойдуються на воді. Гондол стільки, що можна по них перебігти весь канал від берега до берега! А страви... Ти лю¬биш устриць? Ну, гаразд, гаразд, не будемо про це.
Він на мить замовк; а Водяний Щур, теж мовчазний і за¬чарований до краю, плив тим часом по омріяних каналах і чув ту примарну пісню, що злітала ввись між химерними сірими стінами, до блиску відполірованими хвилею.
—	А потім ми попливли на південь, — вів далі Корабельний Щур,— уздовж берегів Італії, і нарешті досягли Палермо. Там я звільнився з корабля, щоб відпочити на березі собі на втіху. Я надовго не застряю на одному судні, бо тоді стаєш якийсь трохи обмежений і упереджений. До речі, Сіцілія — то моє улюблене пристановище. Я знаю там усіх, і їхнє жит¬тя мені дуже подобається. Я з радістю провів там багато тиж¬нів, жив у друзів у глибині острова. Коли мене знову охопив неспокій, я сів на судно, що йшло торговим рейсом до Сарді¬нії та Корсіки, і з превеликою насолодою знову дихнув сві-жим морським вітерцем і відчув на обличчі солоні бризки.
—	А чи не надто гаряче й душно сидіти там унизу, в то¬му... пеклі — мабуть, можна так сказати? — спитав Водяний Щур.
Мореплавець поглянув на нього і ніби аж підморгнув.
—	А я не в тім’я битий, — мовив він з чарівною наївніс¬тю. — Мене цілком влаштовує капітанська каюта.
—	І все ж то нелегке життя, так усі вважають, — у гли¬бокій задумі пробурмотів Щур.
—	Для матросів, — значливо зауважив мореплавець і знову наче підморгнув. А тоді повів далі свою розповідь. — 3 Кор¬сіки я відплив на кораблі, що віз на материк вино. Ми прибу¬ли до порту Алассіо ввечері, лягли у дрейф, підняли з трю¬мів барила з вином і вивантажили за борт, зв’язавши їх дов¬гим лінем.
 Тоді команда сіла у шлюпки й попливла до бе¬рега, співаючи пісень і тягнучи за собою довгу низку барил, що підстрибували на хвилях, мов стадо дельфінів. На піща-ному березі вже чекали коні, які потягли ті барила в місто крутою вулицею, здіймаючи страшенний гуркіт. Приставивши на місце останнє барило, ми пішли освіжитися та розважитись і просиділи з друзями за пляшкою вина до пізньої години. А наступного ранку я подався далі, збираючись приємно від¬почити серед оливкових гаїв. Бо мені вже так обридли ті нескінченні острови, що не день — новий порт, вантажі туди- сюди; отож я трохи побайдикував біля селян, лежав і дивився, як вони працюють, а то вибирався на схил пагорба, простя¬гався там і милувався Середземним морем, що розкинулося далеко внизу піді мною. Зрештою я потихеньку, де морем, а де по суходолу, дістався до Марселя — а там знову зустрічі з друзями, старими морськими вовками, відвідини велетенсь¬ких океанських кораблів і нові бенкети, бенкети... А які там устриці! Знаєш, часом так насняться ті марсельські устриці, що аж скрикнеш у сні і прокинешся!
—	Бач, а я забудько, — мовив Водяний Щур. — Ти ж уже казав, що голодний, і мені слід було б давно згадати про це. Ти ж, звісно, не поспішатимеш і пообідаєш зі мною? Вже по¬вернуло на вечір, а моя нора тут недалеко: що хата має, тим і приймає.
—	З твого боку це не тільки люб’язно, а й по-братньому, — сказав Корабельний Щур. — Справді, я був голодний, коли сідав отут, а відтоді кілька разів ненавмисне згадав був про устриці, і тепер мені зовсім непереливки. Але чи не міг би ти принести чогось сюди? Бо я не люблю забиватися під па¬лубу, хіба що примусять; а крім того, поки ми їстимемо, я міг би докладно розповісти про свої подорожі і про своє приємне життя — воно й справді дуже приємне для мене. Але, бачу, воно до вподоби й тобі; якщо ж зайдемо до хати, то ставлю сто проти одного, що там я одразу засну.
—	Та це ж чудова думка! — вигукнув Водяний Щур і хутенько побіг додому. Там він витяг великого кошика і на¬пакував його нехитрим харчем, причому зважив на походжен¬ня та вподобання гостя і поклав цілий метр французької бул¬ки, ковбасу, яка міцно пахла часником, сир, що наче плакав янтарними сльозами, поставив довгошию обплетену соломою сулію, в якій нудилася звеселяюча сонячна сила, що її на¬бралися виноградні грона на схилах далеких південних па¬горбів. Навантажившись таким чином, він мерщій повернувся назад. Розпакувавши кошик, вони розклали все на траві край битого шляху, і Щур аж зашарівся втішений, коли старий мо¬ряк похвалив його гарний смак та гостинність.
Корабельний Щур трохи підживився, а тоді продовжив опо¬відь про останню подорож, ведучи свого простодушного слу¬хача від порту до порту на іспанській землі, висаджував його у Лісабоні, Порто й Бордо, заводив до чудових гаваней Корнуела та Девоншира і так аж до Ла-Маншу, до того причалу, де, знесилений довгою боротьбою із  супротивними вітрами, гнаний штормами і битий негодою, він вийшов на берег і вперше вловив магічний поклик, що походив з якогось ново¬го Джерела: а тоді, натхненний ним, здійснив тривалу по¬дорож в глиб суходолу, бо відчув раптом жагу спробувати  життя на тихій фермі, подалі від морів з їхніми виснажливими злигоднями.
А Водяний Щур, заворожений, неспроможний вгамувати дро¬жу і  хвилювання, відміряв із Мандрівником милю за милею. — через штормові затоки, через ущерть заповнені рейди, піщані банки у гирлах річок, до моря, а тоді вгору по звивистих річках, за крутими вигинами яких ховалися маленькі заклопотані міс¬течка, і покинув мореплавця, тяжко зітхнувши,  аж тоді, як той осів на тій безглуздій сухопутній фермі, про яку Щур і слухати не хотів.
На той час вони вже все з’їли, і гість повеселів, окріп, го¬лос у нього теж зміцнів, а в очах засвітилися вогники, немов крихітні маячки. Він наповнив свій келих червоним променис¬тим вином Півдня і, нахилившись до Водяного Щура, скоривши і погляд його, і єство, й душу, промовляв щиро й проник¬ливо. 
Очі ті мінилися, наче пошарована білою піною сіро-зе¬ленава хвиля шалених північних морів; а в келиху палахкотів гарячий рубін, в якому, здавалося, втілилося саме серце Півд¬ня, серце, що билося для нього, бо він мав відвагу відгукнутися на те пульсування. Ці здвоєні вогні, мерехтливий зелений та не¬порушний червоний, здолали Водяного Щура, міцно тримали його — скам’янілого, зачарованого, знесиленого. Світ за межами цих променів відступив кудись далеко й перестав існувати. І по¬точилася розмова, дивовижна розмова — а може, то був су¬цільний монолог, що часом звучав як пісня матросів, що під¬німають з води важкий якір, як голосне гудіння вантів під натиском шаленого норд-осту, як спів рибалки, коли той витягує невід у надвечір’ї на тлі абрикосового неба, як акорди гітари й мандоліни з гондоли чи турецького каїка? Часом за¬мість того співу лунав плач вітру, який спершу був жаліс¬ний, тоді, як дужчав вітер, — гнівний та пронизливий, а потім наростав до скаженого завивання і знову спадав до легень¬кого лопотіння у нап’ятих вітрилах. Заворожений, слухач, зда¬валося, чув усі ті звуки, а заразом і голодні нарікання чайки чи альбатроса, м’який гул знесиленої хвилі, шарудіння потри¬воженої гальки. Знову і знову переживаючи почуте, Щур із завмерлим серцем проходив разом із шукачами пригод без¬ліч портових міст, брав участь у бійках, втечах, погонях, друж¬ніх гулянках, любовних пригодах або підпливав до островів по скарби, рибалив у тих лагунах чи цілісінький день дрімав на гарячому білому піску. Почув він і розповідь про глибо¬ководну риболовлю та про довжелезний, аж на милю, сріб¬лястий невід; про раптові небезпеки, про гуркіт нищівної хви¬лі в темну безмісячну ніч, про високий ніс величезного лайне¬ра, що раптово виринає з туману просто над тобою; про радість вертатися з плавання, про те, як корабель огинає мис, а гавань вітає його гірляндами вогнів; про юрби людей, що виходять назустріч: їх ще здалеку — ледве вимальовуються — видно на пірсі; про веселі вітальні вигуки й плюскіт перлі¬ня; і наостакок про нелегке сходження по крутих вузеньких вулицях до втішного світла, яке ллється з вікон крізь червоні завіски.
Коли нарешті Водяний Щур пробудився, йому здалося, що Мандрівник уже звівся на ноги, але говорить і досі, так само міцно тримаючи його своїми сірими, як море, очима.
—	А тепер, — тихо мовив гість, — я знову рушаю в путь і йтиму на південний захід багато-багато довгих, нудних днів, доки зрештою опинюся в маленькому, непоказному прибереж¬ному місті, яке дуже добре знаю. Стрімкий схил веде до га¬вані. А від кожних дверей збігають униз кам’яні приступки, порослі великими жмутами рожевої валеріани, і спадають прямо в іскристу блакить води. На дамбі лежать маленькі човни, прив’язані до кілець або стовпчиків, розмальовані так само яскраво, як і ті, по яких я лазив ще малим; у приплив¬них водах скидається кета, біля пристані шастають грайливі, блискотливі табунці макрелі, а з вікон удень і вночі видно великі пароплави, одні з них прямують у гавань, до місця стоянки, а інші — у відкрите море. Кораблі з усіх морських країн не оминають цей порт. Там у визначений час стане на якір і те судно, яке оберу я. Я не поспішатиму, а вичікуватиму й зволікатиму, поки той корабель, що мені найбільше підходить, виведений на глибоке місце, навантажений по вінця, націле¬ний бушпритом з гавані, чатуватиме на мене. Я заберуся на борт у шлюпці або по тросу, а вранці мене розбудять пісні та біганина матросів, рипіння корби й веселий брязкіт якір¬ного ланцюга. Ми піднімемо клівер та фок, і, коли судно на¬биратиме швидкості по курсу, а білі будиночки на березі по¬волі попливуть назад, — почнеться подорож! Огинаючи мис, корабель напне всі вітрила, а потім, коли накрениться під вітром на повороті, зелена морська хвиля гучним поштовхом у борт вкаже йому напрямок — на Південь!
І ти, ти теж прийдеш туди, мій юний брате, бо дні безпо¬воротно минають, а Південь чекає на тебе. Зазнай же Великої Пригоди, прислухайся до поклику, поки не промайнула та хви¬лина! Тільки-но грюкнуть за тобою двері, ти ступиш лиш один щасливий крок уперед, і одразу вирвешся із старого життя, й поринеш у нове! 
А згодом, коли мине вже чимало часу, ти, якщо захочеш, знову повернешся сюди, бо чашу вже буде випито до дна, а п’єсу зіграно до кінця; ти сядеш біля своєї тихої річки і розповідатимеш друзям безліч чудових історій. Ти можеш легко догнати мене на цій дорозі, бо молодий, а я вже в літах і ходжу повільно. Я не поспішатиму й озирати¬мусь; як би я хотів коли-небудь побачити тебе натхненного, з легким серцем і з відблиском Півдня в очах!
Голос віддалився і завмер, як завмирає, стає нечутним тонке дзижчання комахи, а Водяний Щур, застигши, широко розплющеними очима все вдивлявся в далеку цятку на біло¬му тлі широкого шляху.
Він машинально підвівся і ретельно й неспішно поскладав усе в кошик. Повернувся додому, зібрав дещо з необхідних речей, узявши кілька особливо дорогих йому дрібничок, по¬клав у торбину; робив усе з неквапливою обачністю, рухався по кімнаті мов сновида і, розтуливши губи, дослухався до чо¬гось. Тоді закинув торбу за спину, старанно вибрав міцний ціпок для мандрів і так само без поспіху, але й без вагання ступив на поріг, коли в дверях з’явився Кріт.
—	Щурику, а куди це ти вирядився? — спитав той здиво¬вано, хапаючи його за плече.
—	На Південь, як і всі, — промимрив Щур, мов у сні, на¬віть не глянувши на приятеля. — Спершу до моря, а там на корабель і — до берегів, які мене кличуть!
Він рушив уперед повагом, але рішуче, зовсім не збираю¬чись міняти наміру. Однак Кріт, стривожений не на жарт, за¬ступив Щурові дорогу і зазирнув йому в писок: погляд у то¬го був якийсь скляний та застиглий, а очі стали сірі у смуж¬ку — то були очі не його друга, а якогось іншого звіра! Вче¬пившись у Щура, Кріт силоміць затягнув його до хати, пова¬лив на долівку і сів на нього верхи.
Щур відчайдушно пручався, а потім враз знесилів: тихо лежав зморений з заплющеними очима й тремтів. Кріт допо¬міг йому підвестися, посадовив у крісло, і Щур сидів мов роз¬чавлений, його судомило, час від часу стрясали ридання. Кріт щільно причинив двері, кинув торбину в шухляду, замкнув її, а тоді вмостився тихенько на столі перед другом, чекаючи, коли мине цей дивний напад істерики.
 Поступово Щура здо¬лала неспокійна дрімота, але він усе ще здригався й щось невиразно бурмотів про всяку дивовижу, незвичайну й незбаг¬ненну для невтаємниченого Крота, а тоді поринув у глибокий сон.
На душі у Крота було тривожно, та все ж він ненадовго залишив Щура й зайнявся домашніми справами. А коли по¬вернувся, вже зовсім сутеніло. Щур і досі лежав, хоч уже й прокинувся,— був якийсь млявий, мовчазний і пригнічений. Кріт зазирнув йому в очі і втішено відзначив, що вони знову чисті й темно-брунатні, як завжди. Тоді сів поряд і спро¬бував підбадьорити друга й випитати, що ж із ним сталося.
Бідолашний Щур, як міг, намагався розповісти про все.. Та хіба перекажеш словами те, що здебільшого було навіяне? Як передати, щоб зрозумів інший, ті поклики моря, що бри¬ніли йому, як переповісти той чар, яким були пройняті чис¬ленні спогади Мореплавця? А втім, тепер, коли зникли чари й навіяння, Щур навіть собі самому не міг пояснити все те, що якусь годину, тому було цілком зрозумілим і видавалося неминучим, найважливішим у світі. Тож і не дивно, що він навряд чи передав Кротові хоча б головну думку, яка мучила його цілий день і через яку він нині стільки пережив. 
А Для Крота все було майже ясно: той напад минувся, і Щур знову при своєму глузді, хоч і трохи приголомшений та невеселий. Однак скидалося, що він тимчасово втратив інте¬рес не тільки до того, чим було сповнене його повсякденне життя, а й до всіх перемін та цікавих подій, на які, певне, буде щедра нова пора року, а до них же завжди, так приєм¬но було готуватися!	
Отож Кріт мимоволі і ніби-зовсім байдуже повернув роз¬мову до жнив, що були самі в розпалі, говорив, про те, як вищають купи зерна на токах і як натомилися молотники, як виростають скирти соломи, як повний місяць світить згори на голі луки, поцятковані стіжками. Він не забув і про те, як червоніють яблука, як стають брунатними горіхи, нагадав, що скоро треба буде готувати варення, консервувати овочі, ва¬рити пиво; отак помалу добрався до середини зими, з її здо¬ровими розвагами на морозі й затишним домуванням, і тут уже мова його забриніла як пісня.
Поступово Щур жвавішав, почав і собі докидати слово, його сумні очі засвітились, а ота млявість хтозна-де й поділась.
Кріт на мить вискочив з кімнати і повернувся з олівцем та кількома аркушиками паперу. Поклав усе те на стіл перед приятелем.
— Ти вже он скільки днів не написав жодного вірша, — мовив він. — Може, спробуєш сьогодні, аніж ото... забивати голову всякою всячиною. Мені чомусь здається,  що тобі од¬разу полегшає, тільки-но щось напишеш — аби тільки рима знайшлася.
Щур знеможеним рухом відсунув папір, але хитрий Кріт знайшов нагоду залишити його самого, а коли невдовзі зазирнув назад ізнов, Щур так захопився, що нічого вже не помічав: то щось черкав, то замислено гриз кінчик олівця. Що¬правда, гриз набагато довше, ніж черкав, але Кріт зрадів, йо¬го друг нарешті почав одужувати.

Розділ 10 ДАЛЬШІ ЖАБИНІ ПРИГОДИ

Дупло виходило на схід, і Жаба пробудився дуже рано — почасти через те, що в очі йому било яскраве сонце, а почасти від того, що страшенно змерзли ноги, йому навіть присни¬лося, ніби, він спить у ліжку в своїй гарній спальні з вікном на всю стіну, а надворі холодна зимова ніч, і раптом постільна білизна почала ремствувати та нарікати, буцімто їй не сила більше терпіти той холод, а тоді зірвалася й кинулася униз до кухні грітися біля печі; а він біжить слідом, женеть¬ся за нею босий по якихось галереях, вимощених камінням, і все переконує, благає не робити дурниць. Можливо, він прокинувся б і раніше, але останні кілька тижнів спав у соломі на кам’яній підлозі і вже й забув, як приємно лоскоче пух¬наста ковдра, коли загорнешся в неї аж до підборіддя.


Жаба сів, потер заспані очі, а тоді занімілі ноги й довго не міг второпати, де він, усе шукав очима знайомі кам’яні стіни та загратоване віконце. Враз серце його стріпнулося, бо він згадав усе — і як вибирався з в’язниці, і як тікав, і як його переслідували; згадав найголовніше та найприємніше в світі: він — на волі.
На волі! Самі тільки ці слова, сама лише думка про те були для нього дорожчі за півсотні ковдр. І його відразу зі¬гріла згадка про чудовий навколишній світ, котрий жде не діждеться його врочистої появи, готовий служити, сприяти й допомагати йому, діяти у злагоді з ним, як то завжди було, доки на нього не звалилося лихо. Він стрепенувся, обібрав на собі сухе листя й, опорядившися, ступив назустріч лагідно¬му ранковому промінню, закляклий, але рішучий, голодний, але сповнений надії, бо всі вчорашні жахливі переживання розвіялися після відпочинку та сну під щедрим, бадьористим сонечком.
Весь світ лежав перед Жабою цього літнього ранку. Рося¬нистий ліс, крізь який він пробирався, був тихий і пустель¬ний; подекуди дерева розступались, утворюючи зелені галя¬вини, які теж наче належали йому, і він міг робити там що заманеться; ба навіть лісова дорога, на яку невдовзі вийшов Жаба, була така самітна, що, здавалося, шукала когось собі в товариші, мов той заблудлий пес. Жаба, однак, прагнув ін¬шого, чогось такого, що вміло б говорити й могло б напоуми¬ти, в який бік іти. То, звісно, добре, коли в тебе необтяжена душа, чисте сумління та ще гроші в кишені і ніхто не ниш-порить довкола, щоб упіймати тебе й знову потягти до в’яз¬ниці; коли ти можеш простувати туди, куди манить і веде дорога, і тобі, власне, байдуже — куди. Але метикованому Жабі це було, певно ж, не байдуже, і він ладен був тупнути ногою об дорогу, розгнівавшись, що та мовчить, неспромож¬на нічим зарадити, коли для нього важить кожна хвилина.
Непоказна лісова дорога невдовзі поєдналася Із скром¬ною сестрицею, що мала вигляд каналу з водою, і вони по¬бігли далі поряд, у цілковитій згоді, але теж без усякого ба¬жання сказати бодай слово, не по-товариському ставлячись до перехожих. «А, хай вам чорт!.. — розсердився Жаба. — А втім, як там не є, одне цілком ясно. І дорога й канал ідуть звід¬кись, отже, і ведуть кудись. Май це на увазі, Жабо, хлопчи¬ку мій!» І він завзято зачимчикував понад каналом.
Із-за повороту важкою ступою вийшов кінь, нахиливши голову, мов у тривожній задумі. Від мотузяних посторонків, прив’язаних до хомута, тягнулася довга линва; напинаючись від кожного кроку коня, вона ронила додолу великі перлисті краплі. Жаба почекав, поки кінь протюпав повз нього, і став гадати, що ж то йому ще послала доля.
Тихо заплюскотіла вода, і з-за вигину каналу прямо на нього випливла барка. Її яскраво розмальований планшир ковзав нарівні з берегом. На барці сиділа огрядна жінка в крислатому полотняному капелюсі, міцною рукою тримаючи румпель.
—	Який чудовий ранок, мем! — гукнула вона до Жаби, по¬рівнявшися з ним.
—	Насмілюся сказати, він справді чудовий, мем! — чемно відповів Жаба, ступаючи берегом поряд з баркою. — Та, на¬смілюся сказати, він особливо чудовий для тих, у кого нема такого жахливого клопоту, як оце в мене. Маю заміжню доч¬ку, так от вона надіслала звістку, щоб я негайно приїхала; от і їду, а не знаю, що ж там скоїлося чи має скоїтись. Але боюся найгіршого — ви, певно, розумієте мене, мем, бо, ма¬буть, теж мати. І от покинула діло без нагляду — я, знаєте, тримаю пральню. Та й діточок маленьких теж залишила на чужих людей, а таких неслухів та шибеників, як мої бісенята, й світ не бачив; і гроші загубила, ще й з дороги зби¬лася, а що там у дочки могло статися, про те і думати не хочу!..
—	А де ваша дочка живе? — поцікавилася жінка на барці.
—	Вона живе десь недалеко від річки, мем, — озвався Жа¬ба. — Поблизу того гарного будинку, що зветься Терем Жаб, десь зовсім поруч, словом, у тих краях. Певно, ви чули про Терем Жаб.
—	Терем Жаб? То я ж туди і їду, — сказала жінка на барці. — Цей канал за кілька миль впадає у річку, трохи вище рід Терема Жаб, а там уже рукою подати. Сідайте до мене у барку. Стривайте, я зараз вам допоможу.
Вона підпливла до самого берега, і сором’язливий Жаба, розсипаючись у вибаченнях та подяках, обережно ступив на барку й сів, на превелике своє задоволення. «Знову повезло Жабі! — подумав він. — Моє таки завжди зверху!»
—	То ви тримаєте пральню? — люб’язно спитала жінка, коли вони попливли далі. — Це справді вигідне діло, скажу я вам, якщо дозволите так це назвати.
—	Кращої пральні нема в усьому графстві, — безтурботно відповів Жаба. — У мене дуже пристойні клієнти... Нізащо не підуть до іншої, хоч би їм ще й приплатили, бо знають мене! Бачте, я оволоділа цією справою досконально і цілком від¬даюсь роботі. Прання, прасування, крохмалення, готування гарних сорочок до вечірніх костюмів для поважних джентль¬менів — усе те потребує мого невсипущого ока.
—	Але ж не все робите самі, мем? — шанобливо спитала жінка.
—	О, я маю дівчат, — не затинаючись, відказав Жаба. — Двадцятеро дівчат чи щось близько того, і всім вистачає ді¬ла. Але ж ви знаєте, мем, що то таке — дівчата! Зухвалі розпусниці, ось як би я їх назвала!
—	І я теж!  — із серцем підхопила жінка. — Але, дозволю собі зауважити, ви ще їх приструните, тих лінивих нехлюйок! А ви справді дуже любите прати?
—	Та я просто не уявляю свого життя без тієї роботи! — сказав Жаба. — Вона мене тримає на світі. Не знаю більшої втіхи, ніж опустити руки в ночви. Та й прати мені дуже не¬важко. Раз, два — і готово! Справжня насолода, запевняю вас, мем!
—	Яке щастя, що я вас зустріла!.. — задумлило мовила жінка — Можна сказати, нам обом добряче повезло.
—	Га? Про що це ви? — трохи занепокоївся Жаба.
—	От візьміть мене, — не вгавала жінка. — Мені теж подо¬бається прати, як і вам. А втім, подобається чи ні, а мушу порати все сама, та ще й прихватцем, і нікуди не дінешся. Бо мій чоловік таке ледащо, тільки й знає огинатися від ро¬боти, кидає мене з цією баркою напризволяще; тож мені й угору ніколи глянути, не те що прати. Коли по правді, то він би мусив зараз бути тут: стернувати або ходити біля коня. Добре, що у нас такий розумний кінь — сам собі раду дає. А чоловік тим часом повіявся кудись із собакою — вполювати, бачте, кролика на обід. Обіцяв догнати мене біля наступної греблі. Ні, що не кажіть, а на нього не можна покладатися, раз він пішов із псом, бо той ще гірший за нього. А з пранням — якось же треба бути!
—	Ет, викиньте прання з голови, — проказав Жаба, якому ця розмова вже не подобалась. — Подумайте краще, як при¬готувати того кролика. Певна, що попадеться гарний, жирний, молодий. Цибуля у вас є?
—	Я не можу зараз думати ні про що інше, тільки про прання,— призналася жінка. — Мені аж дивно, як ви можете говорити про кроликів, коли перед вами така гарна клієнтка. У мене набралася ціла купа білизни — он у кутку в будці. Якщо хочете, візьміть одне чи двоє з того, що мені найбільше потрібно, — я не наважусь докладно описувати їх такій дамі, як ви, але ви й самі побачите. Кидайте в ночви і періть пря¬мо на плаву, коли то для вас така втіха, як ви казали, а мені буде неабияка допомога. Ночви — он стоять, а там — мило; чайник на плиті, а ось відро: воду можна брати просто з ка¬налу. Отепер  я знаю, що ви добре розважитесь, замість, того, щоб сидіти без діла, головою крутити та позіхати на весь ліс.
—	А можна я постерную? — Жаба вже неабияк злякався. — Тоді ви зможете самі впоратися 3 тим пранням та й зробите це так, як вам подобається. А то я ще зіпсую щось чи недогоджу... Я більше маю справу з чоловічою білизною. Така вже особливість моєї пральні.
	— Постернувати? — засміялася жінка. — Щоб добре пра¬вити баркою, теж потрібна практика. Та й нудне це діло, а я б хотіла розрадити вас. Ні, ви беріться до прання, без якого не уявляєте життя, а я вже стернуватиму — я на цьому знаюся. Не позбавляйте мене можливості зробити вам щось приємне.
Вона таки загнала Жабу в глухий кут. Він уже метикував, як би йому чкурнути, але прикинув у думці, що до берега надто далеко — не дострибнеш, і з тугою скорився долі. «Як¬що вже на те пішло, — в розпачі подумав він, — то, по-моєму, прати кожен дурень може!»
Він приніс із будки ночви, мило та інше начиння, навман¬ня витяг з купи кілька речей, спробував пригадати, що йому доводилося випадково бачити крізь вікно пральні, й узявся до роботи.
Минуло довгих півгодини, з яких кожна хвилина тільки до¬давала Жабі люті. Те, що він витівав з білизною, аж ніяк не могло їй подобатись і піти на користь. Він пробував її ніжно гладити, ляскати долонями, бити кулаками, а вона у тих ночвах просто глумилася з нього, лишаючись усе такою ж брудною, наче їй був любий той первородний гріх. Раз чи два Жаба гарячково зиркав через плече на барківницю, але та, заклопотана стернуванням, дивилася тільки перед собою. У нього страшенно затерпла спина, а долоні й пальці геть поморщилися. А Жаба ж так пишався своїми пещеними лап¬ками. Він пошепки бурмотів таку лайку, яка ніколи не зри¬валася з уст не тільки жодної прачки, а й жодної Жаби; разів з півсотні він ненароком упускав мило.
Зненацька вибух реготу змусив його випростатися й озир¬нутись. Барківниця, відхилившись назад, реготала так не¬стримно, аж по її щоках текли сльози.
—	Я все наглядаю за тобою, — насилу видихнула вона. — Так і думала, що ти мене піддурюєш, надто вже пихато ти розповідала. Ну й прачка з тебе! Б’юся об заклад, що ти за все життя не випрала й ганчірки!
Запальність, що давно вже під’юджувала Жабу, тепер, пі¬дігріта злістю, вихлюпнулась через край, і він як з ланцюга зірвався.
—	Ти, вульгарна, нікчемна гладухо! — загорлав він. — Як ти смієш отак говорити з тим, чийого і нігтя не варта! Прач¬ка, овва! Знай же, хлопко, що перед тобою сам Жаба, слав¬нозвісний, всіма шанований шляхетний Жаба! І хоч я зараз попав у скруту, але я не дозволю, щоб з мене насміхалася якась барківниця!
Жінка підсунулася ближче до Жаби, пильно зазирнула йому під очіпок і скрикнула:
—	Он воно що! Чи ти ба! Бридка, огидна, смердюча Жа¬ба! І де — в чудовій, чистій барді! Ні, цього я не потерплю ні¬защо в світі.
Вона на хвилину облишила стерно. Дужою, в ластовинні рукою схопила Жабу за передню лапу, а другою міцно стис¬нула задню. У Жаби потемніло в очах, барка метеликом пурх¬нула в небо, у вухах засвистів вітер, і Жаба відчув, що пе¬ревертом летить у повітрі.
Він гучно плюхнув у воду, яка була досить холодна, як на нього, але не настільки, щоб остудити гордий Жабин дух чи похитнути його рішучість. Пирхаючи, він випірнув на поверх¬ню, а коли втер писок від ряски, то найперше побачив жінку на барці; віддаляючись, та дивилася на нього через плече й без упину реготала; і Жаба, відпльовуючись та кашляючи, присягнувся поквитатись із нею.
Він щодуху поплив до берега, хоч ситцеве плаття й зава¬жало йому. А коли нарешті ступив на сухе, виявилося, що перед ним стрімкий берег і видертися на нього без сторон¬ньої допомоги не так просто. Хвилину-другу перепочив, від¬дихавсь, а тоді підсмикнув мокру пелену й кинувся прожо¬гом бігти за баркою, не тямлячись від обурення й жадоби помсти.
Жінка на барці все ще реготала, коли він порівнявся з нею.
—	Прачко! Де твій рубель з качалкою? Прокачала б себе. А то б випрасувала собі пику та закучерявила патли — отоді зійшла б за шляхетного Жабу!
Жаба не забарився з відповіддю. Страшна помста, якої він жадав, полягала не в дешевій, пустій, багатослівній балака¬нині, хоч він був гострий на язик і мав про запас не одне дошкульне слово, щоб вилити злість.
 Жаба прагнув іншої помсти і побачив її прямо перед собою. Він догнав коня, відчепив і відкинув линву, а сам миттю скочив йому на спи¬ну, вдарив ногами в боки і пустив учвал. Він мчав трохи вбік од берега, повернувши свого скакуна навпростець до про-сіки. А коли на мить оглянувся, побачив, що барка сіла на мілину біля протилежного берега, а жінка, люто вимахуючи руками, гукає: «Стій! Стій! Стій!»
—	Цю пісню я вже чув, — засміявся Жаба, знову підострожив коня і шаленим кар’єром поскакав далі.
Кінь-бурлака, не дуже призвичаєний до перегонів, невдовзі затрюхав клусом, а тоді й зовсім пішов ступою, та Жабу це влаштовувало: він же, хоч би там що, їде, а барка — ні. Настрій у нього поліпшав, бо він утнув штуку, яку й сам вва¬жав вельми спритною. Жаба задоволено трюхикав собі на ко¬ні під яскравим сонцем, вибираючи путівці та глухі стежки, а про те, що давно не їв, намагався не думати. Незабаром канал залишився далеко позаду.
Жаба проїхав верхи не одну милю. Від спеки його поча¬ла змагати дрімота. І коли кінь раптом зупинився й став ску¬бати траву, сонний Жаба мало не впав. Він роззирнувся дов¬кола й побачив, що виїхав на широке пустище, геть поросле ялівцем та ожиною. Неподалік стояла циганська халабуда, біля неї на перевернутому відрі сидів чоловік, зосереджено курив люльку й дивився перед собою. Поруч палало багаття з хмизу, над вогнем висів казанок, у якому щось клекотіло й булькотало, а над ним здіймалася легенька, але зваблива па¬ра. Пахощі, гарячі, густі й розмаїті, поєднувалися, сплітали¬ся, клубочилися й утворювали єдиний, розкішний, неперевершений запах; то був наче дух самої Природи — сущої боги¬ні, матері всіх радощів та супокою, що прибрала відчутну подобу і явилася своїм дітям. Аж тепер Жаба зрозумів, що до¬сі йому ще ні разу по-справжньому не дошкуляв голод. Те, що відчував він раніше, зранку, — було не більше, як легень¬ка нудота. А це вже щось справжнє і незаперечне. Він пиль¬но глянув на цигана, прикидаючи, що легше — побитися з ним чи влестити. Розмірковуючи, нюшив повітря і дивився на ци¬гана, а той сидів курив і собі дивився на нього.
Потім циган вийняв люльку з рота й недбало кинув:
—	Скільки хочеш за свого коня?
Жаба зовсім сторопів. Він не знав, що цигани над усе люб¬лять торгувати кіньми і ніколи не пропускають такої нагоди. Не замислювався він і над тим, що їхню кочову халабуду має тягнути кінь. Не спадало йому на думку і те, що з цього коня можна мати якийсь зиск. Пропозиція цигана давала мож¬ливість досягти двох важливих для нього цілей — дзвінкої монети та ситного обіду.
—	Що? — сказав він. — Щоб я продавала свого красеня коника? Е, ні, про це не може бути й мови. Хто ж розвози¬тиме щотижня випрану білизну моїм клієнтам? Та я і сама люблю свого коня. І він у мені душі не чує.
—	А ти полюби осла, — порадив циган. — Так дехто робить.
—	Невже не бачиш, — вів далі Жаба, — що мій чудовий кінь не про твою честь? Він, щоб ти знав, чистої породи, з одного боку; тільки не з того, куди ти дивишся... Його визна¬но Призовою Шкапою, от... Свого часу... Тоді ще ти його не бачив, але це й тепер видно, і ти можеш легко впевнитися у цьому, якщо хоч трохи тямиш у конях. Ні, поки що про це й думати не варто. А проте, скільки б ти дав за цього красеня, мого коника?
Циган оглянув коня, а тоді не менш пильно Жабу й знову подивився на коня.
—	Шилінг за ногу, — кинув і повернувся спиною. Він і да¬лі смалив свою люльку, втупивши очі кудись у безвість, й намагався вдавати, що йому до того байдужісінько.
—	Один шилінг за одну ногу? — скрикнув Жаба. — Коли твоя ласка, я трохи подумаю — скільки ж це вийде.
Жаба стрибнув на землю, а коня пустив пастися. Потім сів біля цигана й почав рахувати на пальцях. Нарешті ска¬зав:
—	По шилінгу за ногу? То це ж виходить рівно чотири ши¬лінги, не більше. Е, ні. Я й не подумаю віддати за чотири шилінги цього красеня.
—	Гаразд, — мовив циган. — От що я зроблю. Дам тобі п’ять шилінгів, і це буде рівно на три з половиною шилінги більше, ніж варта ця худобина. Таке моє останнє слово.
Жаба замислився глибоко й надовго. Він був голодний, а в кишені — жодного пенса; до того ж не знав, де опинився, а додому ще далеко, і вороги, мабуть, досі шукають його. У такій скруті п’ять шилінгів — чималі гроші. З другого бо¬ку, це все-таки надто мало як за коня. Але знову ж, йому кінь дістався задарма, і що б за нього не дали — це зиск. І Жаба рішуче заявив:
—	Слухай, цигане! Давай зробимо так, і це вже моє остан¬нє слово. Ти даси мені шість з половиною шилінгів одразу. А крім того, на додачу нагодуєш мене, скільки я з’їм за од¬ним присідом, звичайно, з отого твого казанка, смачні пахощі з якого так лоскочуть ніздрі. За це я пожертвую тобі свого молодого баского коня, а збрую та все інше на ньому віддаю задарма. Якщо тобі цього мало, то я іду собі... Є тут неда¬леко чоловік, що вже не один рік упрошує мене продати йо¬му цього коня.
Циган аж зашкварчав од злості, буркнув, що іще кілька таких торгів, і він геть зубожіє. Але таки витяг із глибин сво¬їх штанів засмальцьований парусиновий гаман і відрахував у Жабину лапу шість шилінгів і шість пенсів. Тоді зник на хви¬лину в халабуді й повернувся з великим залізним полумис¬ком, ножем, виделкою та ложкою. Він нахилив казан, і в по¬лумисок, забулькавши, потекло густе гаряче місиво. То була печеня — безперечно, найчудовіша в світі печеня з куріпок, фазанів, курчат, зайців, кроликів, павичок, цесарок та іншої смачної дичини. Жаба тремтячими лапами поставив полуми¬сок собі на коліна й став жадібно їсти, а потім просив ще добавки, і циган не відмовляв йому. Жабі здавалося, що він ще ніколи в житті так смачно не обідав.
Натоптавшись печенею по саме нікуди, він підвівся, по¬дякував циганові й ніжно попрощався з конем; а циган, який добре знав околицю, порадив, яким шляхом краще йти.
 І Жа¬ба знову вирушив у мандри в прегарному настрої. Це був уже зовсім інший Жаба, ніж годину тому. Сонце світило яскраво, мокре лахміття цілком висохло, в кишені знову дзвеніли гро¬шенята. До дому, до друзів і повної безпеки було рукою по¬дати, а головне — він добряче пообідав: страва була гаряча й поживна, отож почував себе дужим, безтурботним і самовпевненим.
Жаба весело чимчикував по дорозі, згадуючи свої приго¬ди — скільки доводилося тікати, а особливо те, що, коли все складалося для нього кепсько, він завжди умудрявся знайти якийсь вихід. Гордощі й пиха знову почали розпирати його. «Хо-хо! — сміявся він, задерши носа. — Он який я спритний Жаба! В усьому світі немає, певно, такого, хто міг би дорівня¬тися мені кмітливістю! Вороги кинули мене до в’язниці, яку з усіх боків охороняла варта, а всередині день і ніч чатува¬ла сторожа, та я завдяки своїм винятковим здібностям і гідній подиву відвазі обвів їх круг пальця. Мене переслідували на паровозах поліцейські з револьверами, але я начхав на них усіх і, сміючись, зник у безвісті. Мене, на горе, кинула в ка¬нал жінка, така ж гладка, як і лиха. І що ж? Я виплив, за¬брав її коня і як звитяжець погарцював на волю, а потім про¬дав того коня, одержав повну кишеню грошей, та й пообідав смачно. Хо-хо! Я справжній Жаба, вродливий, славний, непе¬реможний!» Пиха так випирала з нього, що він, вихваляю¬чись, навіть склав пісню й, ідучи, горланив її, хоч навколо не було ні душі, хто б її слухав. Мабуть, це найчванькуватіша пісня, яку будь-коли співали звірята:

Світ пам’ята імена всіх Героїв —
Світ без Героїв охляв би...
Тільки кого порівняти з них можна
З іменем славного Жаби?!

Мудрий і вчений добродій з Оксфорду —
Чи є щось, чого він не знав би?
Тільки не знає того й половини,
Що в голові є у Жаби!

Звірі усі, що сиділи в Ковчегу,
З горя і страху заслабли.
Так би землі й не побачили більше,
Коли б не було з ними Жаби!

Вершника військо салютом стрічає,
Струнко стоїть вся держава!
—	Хто це — король? Видатний полководець?
—	То на коні — ось де! — Жаба!

Раз королева зирнула в віконце
Та й впала, лиш ойкнула слабо.
—	Фрейліни, хто цей божественний красень?
— Знаємо: то ж сам пан Жаба.

І ще багато в тому ж дусі, але вже таке чванькувате, що й друкувати не можна. Тут наведено тільки найпоміркованіші рядки.
Він співав ідучи і йшов співаючи і дедалі більше бундю¬чився. Проте доля невдовзі збиралася збити ту пиху.
Пройшовши кілька миль путівцями, Жаба вийшов на шосе, глянув уздовж його широкої білої смуги і побачив удалині ніби щось мріло. Наближаючись, воно стало спершу цяткою, потім краплею, а тоді чимось напрочуд знайомим. І тут до Жаби, пойнявши його радістю, долинув звук, подвійний звук, застережливий, багато разів чутий.
—	Оце так! — аж підскочив схвильований Жаба. — Ось во¬но, знову справжнє життя, ось він знову, чудовий широкий світ, від якого мене хотіли назавжди відірвати! Я зупиню їх, своїх братів по керму, привітаю і розповім їм ще одну байку з тих, які мені досі так допомагали; вони, звичайно, підвезуть мене, і тоді я розкажу їм ще дещо; а як пощастить, то, може, навіть завершу подорож до Терема Жаб за кермом автомо-біля! Ну, й утру ж я тоді носа цьому Борсукові!
Він рішуче ступнув на шосе, щоб зупинити авто, яке їхало на невеликій швидкості, трохи пригальмувавши на перехрес¬ті з бічною дорогою. І раптом пополотнів, став блідий, як крейда, серце, обірвалося, коліна затремтіли й підігнулися, він весь знітився й скоцюрбився від гидкого болю в печінках.
Що з нього взяти, з нещасного звірятка? Адже де їхав той са¬мий автомобіль, якого він викрав на подвір’ї трактиру «Чер¬воний Лев» того фатального дня, коли почалися всі його не¬щастя! І люди в ньому були ті самі, за якими він стежив, обі¬даючи в трактирі!
Він осунувся на дорогу безвладним, жалюгідним лантухом і розпачливо зашепотів:
—	Це кінець! Тепер усе пропало! Знову кайдани і в’язниця! Знову камера! Черствий хліб і вода! Який же я дурень! Якого дідька мені заманулося ходити, не ховаючись, співати бун¬дючних пісень та ще й зупиняти машини серед білого дня на широкому шосе, замість того, щоб дожидатися ночі та скра¬датися манівцями?! Безталанний Жабо! Ой, злощасне зві¬рятко!
Страховинний автомобіль повільно під’їжджав все ближче й ближче і нарешті зупинився за два кроки від Жаби. З ма¬шини вилізли двоє і підійшли до скуленої тремтячої, страж¬денної істоти, що лежала на дорозі, і один з них сказав:
—	Дивись! Який жаль! Тут якась убога бабуся... певно, прачка... Зомліла просто на дорозі! Мабуть, у неї запаморо¬чилася голова. Бідолашна! Може, вона не їла сьогодні. Да¬вай заберемо її в машину і одвеземо до найближчого села — там, певно, у неї є родичі.
Вони обережно перенесли Жабу в автомобіль, посадовили на м’які подушки і поїхали далі.
Жаба почув, як вони співчутливо й прихильно говорять про нього, і зрозумів — його не впізнали. До нього почала повертатися хоробрість, і він обережно розплющив одне око, а потім друге.
—	Поглянь! — гукнув один з пасажирів, — їй уже краще. Що то значить свіже повітря! Як ви себе почуваєте, мем?
—	Спасибі за вашу ласку, — промовив Жаба кволим голо¬сом. — Мені вже краще!
—	От і гаразд, — сказав чоловік. — Тепер полежте спокій¬но і, головне, постарайтесь не розмовляти.
—	Не буду, — мовив Жаба, — Тільки якби сісти на передньому сидінні, біля водія, мені було б легше дихати — там більше повітря, тоді стало б зовсім добре.
—	От розумна жінка! — здивувався чоловік. — Звичайно, пересідайте.
Вони дбайливо допомогли Жабі пересісти на переднє міс¬це, поруч з водієм. І рушили далі.
Жаба майже зовсім оговтався. Вмостився зручніше, поди¬вився довкола, силкуючись подолати той трепет, те палке ба¬жання, ту знайому жагу, що наростала в ньому й поступово геть заволоділа ним. «Це ж сама доля! — мовив він собі. — Навіщо ж опиратися? Навіщо силувати себе?» І він повернув¬ся до водія.
—	Перепрошую, сер, — сказав він. — Чи не були б ви такі ласкаві, щоб дозволити мені спробувати трошечки покерува¬ти машиною? Я весь час уважно дивилася, як ви це робите, і, знаєте, мені здається, це досить легко й дуже цікаво... Було б так приємно розповісти родичам, що й мені доводилося ке¬рувати автомобілем!
Водій у відповідь так весело засміявся, що господар ма¬шини поцікавився, в чому річ. А коли дізнався, то на велику Жабину радість проказав:
—	Браво, мем! Мені подобається ваша мужність. Дозволь їй трошки, тільки пильнуй, щоб чого не скоїлося.
Жаба нетерпляче переліз на сидіння, яке звільнив для ньо¬го водій, ухопив лапами кермо, вислухав з удаваною уважніс¬тю настанови, що йому їх давали, і рушив з місця, але спо¬чатку повільно і обережно, бо постановив бути розважливим.
Пасажири позаду заплескали у долоні, і Жаба почув їхні схвальні вигуки:
—	А в неї непогано виходить! Уявіть собі — прачка, а як добре веде машину! І це з першого разу!
Жаба поїхав швидше, тоді ще швидше, ще. За його спи¬ною почулися застережливі голоси:
—	Обережніше, прачко!
Але Жаба вже розпалився, і його понесло.
Водій намагався перешкодити йому, та Жаба притиснув його ліктем до сидіння і рвонув на повну швидкість. Шале¬ний зустрічний вітер, гуркіт мотора та двигтіння машини геть сп’янили його.
—	Прачка, аякже! — погордливо гукав він. — Хо-хо! Я — Жаба, ловець автомобілів, нищитель в’язниць, Жаба, для якого нема перешкод! Сидіть нишком, і ви узнаєте, що то справжня їзда, бо попали до рук славетного, неперевершеного, безстрашного Жаби!
Перелякано зойкаючи, всі у машині посхоплювалися й на¬кинулись на нього.
—	Хапайте його! — горлали вони. — Хапайте цього Жабу, лиходія, що вкрав наш автомобіль! В’яжіть його, закуйте в кайдани, тягніть до поліції! Геть несамовитого, небезпечного Жабу!
Куди там! Їм би подумати, їм би трохи розважити, їм би згадати, що спершу треба якось зупинити машину, а вже по¬тім братися до Жаби. Легким поворотом керма Жаба спряму¬вав машину на живопліт, що тягнувся вздовж дороги. Ривок, удар, і колеса автомобіля вже збивали мул у ставку, де напу¬вають коней.
Жаба відчув, що летить у повітрі, стрімко, мов пущений із пращі, і плавно, як ластівка. Відчуття польоту йому подо¬балось, а сам лет тривав так довго, що він уже подумав, чи не виросли у нього крила, чи не став він Жабоптахом, коли зненацька гепнувся на спину в густу, м’яку лугову травицю. Він сів і побачив у ставку напівзатонулиий автомобіль; водій з пасажирами, плутаючись у довгих плащах, безпорадно бор¬сались у воді.
Жаба хутко скочив на ноги і щодуху побіг навпростець, продираючись крізь чагарі, перестрибуючи канави, перети¬наючи посіви, аж поки геть засапавсь і знесилів. Тоді пішов повільніше. А коли трохи віддихався і відчув здатність мис¬лити, раптом захихотів, його чимдалі більше розбирав сміх, і, зрештою, він так зареготав, що впав під кущем.
—	Ха-ха! — несамовито сміявся Жаба, сам не свій від уті¬хи. — І знову Жаба! Як завжди, моє зверху! Хто змусив їх, щоб підвезли?
 Хто умудрився забратися на переднє сидіння, мовбито ковтнути свіжого повітря? Хто вмовив пустити його за кермо, начебто спробувати, чи зуміє він вести машину? Хто загнав їх до кінського ставка? Хто втік від них, весело і в доброму здоров’ї пролетівши в повітрі, а вони, вузьколобі, заздрісні, боягузливі гультяї, лишилися в болоті, де їм і міс¬це? Та хто ж, як не Жаба! Розумний Жаба, могутній Жаба, незрівнянний Жаба!
І він заспівав нову пісеньку, заспівав урочисто й піднесено:
Гарне авто ледь повзло по дорозі,
Бо млявий шофер, наче баба!
Хто ж ту машину загнав у болото?
Спритний, кмітливий пан Жаба!

—	Ой, який же я спритний! Який розумний, який сприт¬ний, який розу...
Ледве чутне тупотіння позаду змусило його озирнутися і... Ой, жах! Ой, нещастя! Ой, безвихідь!
Не так далеко від себе він побачив водія у шкіряних кра¬гах і двох здоровенних сільських поліцейських. Вони щодуху мчали до нього!Бідолашний Жаба зірвався з місця і кинувся тікати. Сер¬це мало не вискакувало йому з грудей.
—	Ой, лишенько! — захлинувся він від страху. — Який же я осел! Чванькуватий, самовпевнений осел! Довихвалявся! До¬співався! Сидів отут і все патякав про себе! Ой, лихо! Ой, лихо! Ой, лишенько!
 Він оглянувся і похолов од жаху — вони наздоганяли його! Пойнятий розпачем, Жаба рвонув ще дужче, а ті все набли¬жалися, Він біг з останніх сил, але ж він товсте звірятко і но¬ги в нього короткі, — погоня з кожною хвилиною ставала все ближчою... Він уже чув за спиною їхнє дихання, вони мало не наступали йому на п’яти. І  Жаба вже не дивився, куди бі¬жить, мчав у нестямі навмання, тільки оглядався на переслі¬дувачів, які настигали його. Зненацька під ногами у нього пропала земля, він  заметляв лапками в повітрі і — шу¬бовсть!— опинився у воді, в бистрому потоці, який поніс його з такою силою, що годі було опиратися; Жаба зрозумів, що з переляку плюхнувся просто в річку.
Він виринув на поверхню й спробував ухопитися за очере¬тину чи куговину, що росли під берегом, але швидка течія виривала їх у нього з пальців.
—	Ой, лишенько! — зойкнув бідолашний Жаба. — Та щоб я ще колись викрадав автомобілі!.. Щоб іще коли співав чван¬ливих пісень...
Тут він знову пішов під воду, захлинувся й виринув, каш¬ляючи та відпльовуючись. І раптом побачив, що його несе до великої чорної діри у стрімкому березі, над самою головою; коли опинився проти неї, він дотягнувся лапкою і вчепився за край. Повільно і з неабияким зусиллям підтягнувся й на¬решті спромігся спертися ліктями на край діри. Перепочив якусь хвилину, відсапуючись, бо геть знесилів.
Він ще чмихав і зітхав, коли, знічев’я заглянувши у діру, помітив раптом у її глибині щось маленьке й блискуче; воно блимало, мерехтіло й рухалося до нього. А як наблизилося, навколо того блиску поволі вималювалася мордочка, напро¬чуд знайома мордочка!
Брунатна, маленька, з вусами.
Поважна й округла, з охайними вушками і шовковистим хутром.
То був Водяний Щур!


Розділ 11 «І СЛЬОЗИ ЙОГО, НЕМОВ ДОЩ НАВЕСНІ...»        

 Щур простягнув свою тендітну коричневу лапку, міцно вхопив Жабу за карк і щосили потягнув до себе; розкислий від води Жаба повільно перевалився через край нірки.
Неза¬баром він уже стояв у хаті, цілий та здоровий, щоправда, весь розцяцькований мулом з водоростями, яких не змивали струм¬ки води, що стікали з нього, а проте радісний і веселий, як у давні безтурботні дні, бо опинився нарешті у домі справж-нього друга — отож не треба вже більше тікати, вивертатися й переховуватись. Він міг уже скинути огидну личину, що так принижувала його гідність, і жити тепер як йому пристало.
—	Ой Щурику! — закричав він. — Ти й не уявляєш, скіль¬ки зі мною всього було відтоді, як ми бачилися востаннє! Скільки страждань, скільки всякої халепи, і як мужньо я все те подолав! Тут тобі і втечі, і перевдягання, і різні хитро¬щі — але все було чудово задумано й блискуче здійснено. Си¬дів у в’язниці — вибрався з неї, аякже! Кинули мене в канал — виплив на берег! Украв коня — продав його за купу грошей! Обдурював усіх, кого тільки хотів, примушував їх робити те, що мені треба! О, я таки дуже спритний Жаба, це без сум¬ніву! Який, ти гадаєш, був мій останній подвиг? Узнаєш, ко¬ли розповім, тільки не впади...
—	Жабо, — рішуче й суворо мовив Водяний Щур, — пере¬дусім іди зараз же нагору, скинь із себе це жахливе лахміт¬тя, що, схоже, раніше носила якась прачка, добре вимийся і перевдягнись у мою одіж, щоб мати хоч трохи пристойніший вигляд, якщо ти ще здатен на це, а тоді вже зійдеш сюди. Бо такого бридкого, замурзаного, жалюгідного звіряти, як ти, я ще ніколи не бачив. І не сперечайся. Годі вихвалятись — гайда! А потім я тобі дещо скажу!
Жаба спершу хотів напуститися на нього: досить ним уже командували у в’язниці, а тепер знову те саме починає, та ще хто — Щур! Проте, кинувши погляд у дзеркало біля вішалки й побачивши там себе в цупкому чорному очіпку, що сповз на одне око, передумав заперечувати і слухняно побіг мерщій нагору, до Щурової вмивальні. Там він як слід умився, по¬чистився, переодягнувся, потім довго стояв перед дзеркалом, гордовито й задоволено розглядаючи себе: яким же дурнем мав бути кожен, хто хоч на мить міг вважати його за прачку.
Коли Жаба зійшов униз, на столі на нього вже чекала ве¬черя, і він страшенно зрадів, побачивши страву, бо відколи циган нагодував його тим смачним обідом, йому довелося стільки пережити, стільки вибігати! За їдою Жаба розповів Щурові про свої пригоди, знову вихваляючи свої винахідли¬вість, самовладання й спритність у дуже скрутних обстави¬нах; і взагалі змалював усе так, ніби ті пригоди були вкрай веселі та приємні. Однак чим більше він базікав і вихвалявся, тим похмурішим ставав Щур, який мовчки слухав його.
Коли Жаба врешті вибалакався, запала довга мовчанка. Потім Щур сказав:
—	От що, Жабо. Після всього того лиха, що ти зазнав, я б не хотів ще завдавати тобі болю. Але, коли по правді, не¬вже ти не розумієш, якого дурня клеїв? Ти сам розповів, як тебе арештували, наклали наручники, кинули до в’язниці, мо¬рили голодом, полювали за тобою, страхали на смерть, крив¬дили, глумилися, ганебно скупали у воді — завваж, то зробила жінка 1 Що ж тут потішного? І веселого чортма! А все тіль¬ки тому, що тобі раптом забаглося викрасти автомобіль. Ти ж і сам бачиш: з тієї хвилини, як тобі впало в око перше ав¬то, у тебе почалися самі неприємності. Але якщо вже тебе по¬йняла така пристрасть до тих авто — а так воно з тобою й бу¬ває, одразу як тільки на тебе найде якийсь новий дур — на¬віщо їх викрадати? Стань інвалідом, якщо так хочеться, або, наприклад, банкротом, коли маєш таке палке бажання, тіль¬ки не злочинцем. Чи ж ти нарешті сам візьмешся за розум, подумаєш про друзів і почнеш хоч трохи їм вірити? Знаєш, воно мені не дуже весело, коли скрізь, куди не поткнешся, тільки й чуєш: «Он іде той, що водиться з арештантами!»
Слід сказати, що Жаба мав одну гарну рису — він таки був добросердим звірятком і не опирався, якщо його брали в шори ті, кого вважав за справжніх друзів. І навіть коли надто розпалювався, завжди був здатний поглянути на спра¬ву критично. А тому, хоч під час надзвичайно поважної Щурової промови він не переставав бубоніти собі під ніс: «І все-таки то було весело. Страшенно весело!» — й видавав якісь дивні придушені звуки: «Хх-аа-пп», «Бі-і-пп» та інші, дуже схожі на стишене фуркотіння машини чи шипіння газованої води, все ж, коли Щур врешті виговорився, Жаба зі-тхнув на повні груди й проказав зворушено та ніяково:
—	Все так, Щурику! Ти, як завжди, при здоровому глуз¬ді! А я був затятий, бундючний осел, тепер я це добре розу¬мію. Але віднині хочу стати порядним Жабою і не робити дурниць. Що ж до автомобілів, то після того пірнання у твою річку я геть утратив до них цікавість. Ні, справді: коли я повис, учепившись за край твоєї нірки, й зводив дух, мені раптом сяйнула нова думка — не думка, а золото! — про мо¬торні човни... Ну, ну! Заспокойся, друзяко, не тупочи ногами й не перевертай стільців: то ж тільки думка, і сьогодні про неї більше ні словечка. Ось поп’ємо кави, покуримо, побала¬каємо любенько, а тоді я зберуся собі додому, до Терема Жаб, надіну свою одіж, і все піде так, як повелося спокон¬віку. Досить мені пригод. Житиму спокійно, врівноважено, ста¬течно, вештатимуся по своєму маєтку, щось там підправлятиму, ремонтуватиму, потроху займатимусь декоративним садівницт¬вом, як і личить добропорядному джентльменові. Влаштову¬ватиму бенкети для любих друзів, заведу собі поні, запряжу їх у фаетончик і кататимусь по близьких околицях, як у давні добрі часи, коли ще мене не поймав ніякий шал і не пори¬вало витівати казна-що.
—	Зберешся до Терема Жаб? — скрикнув Щур, захлинаю¬чись від хвилювання. — Що ти верзеш? Хіба ти не чув?
—	Що не чув? — Жаба раптом зблід. — Та кажи ж, Щу¬ре! Мерщій! Не жалій мене. Чого я не чув?
—	Ти хочеш сказати, — заволав Щур, стукнувши своїм ма¬лим кулачком по столу, — що нічого не чув про Тхорів та Куниць...
—	Яких? Отих зі Старого Лісу? — зойкнув Жаба, враз похоловши весь. — Ні, зажди!.. Що вони накоїли?
—	...і про те, що вони захопили Терем Жаб? — докінчив Щур.
Жаба сперся ліктями на стіл і сумно похилив голову. А в очах у нього зблиснули, дві великі сльозини; ось вони зірва¬лись і впали на стіл — плюсь! плюсь!
—	Кажи, кажи, Щурику, — пробелькотів він невдовзі. — Розповідай усе. Найстрашніше позаду. Тепер я знову звір, Я стерплю.
—	Коли ти... ускочив... у ту... ту... свою біду, — мовив Щур повільно й лагідно. — Власне, коли ти... тимчасово залишив наше товариство через непорозуміння з... е-е... машиною. Ти, мабуть, розумієш...
Жаба кивнув головою.
—	Так от, — вів далі Щур, — про це, звичайно, багато те¬ревенили, і не тільки тут, понад річкою, а й у Старому Лісі, І, як воно буває, звірі розділилися на два табори. Бережани горою стояли за тебе й доводили всім, що з тобою обійшлися просто підло і що в наші часи годі сподіватися на справед¬ливість. А ті зі Старого Лісу поставилися до справи жорсто¬ко, мовляв, так йому й треба і що давно вже пора покласти край його вибрикам. Вони нахабнішали з кожним днем, па¬тякали по всіх усюдах, що ти геть пропащий! І що вже ніко¬ли не повернешся, ніколи, ніколи!
Жаба знову кивнув, не зронивши й слова.
—	Просто злостиві тварюки — от хто вони, — розпалився Щур  — Тільки Кріт з Борсуком рішуче відстоювали тебе й пе¬реконували всіх, що ти скоро повернешся, неодмінно! Вони не знали, як тобі пощастить викрутитися з тієї халепи, але
були певні, що пощастить.
Жаба випростався на стільці, і на писку в нього майну¬ла хитра посмішка.
—	Вони посилалися на приклади з історії, — розповідав Щур. — Казали, що не знають жодного випадку, щоб кримі¬нальні закони взяли гору над відчайдушним зухвальством та чарівною симпатичністю (як от, наприклад, у тебе), коли вони ще й підперті тугим гаманцем. Отож вони перевезли свої речі до Терема Жаб, ночували там, щодня провітрювали та прибира¬ли дім, щоб він був опоряджений, як ти повернешся. Звичай¬но, вони й гадки не мали про те, що станеться, хоч деякі пі¬дозри й закрадалися в них — щодо мешканців Старого Лісу.
От я і підійшов до найболючішої та найтрагічнішої частини своєї оповіді. Однієї ночі, темної хоч в око стрель, коли дув страшний вітер і дощ лив як з відра, озброєна до зубів зграя куниць підкралася під’їзною алеєю до парадних дверей. Од¬ночасно кільканадцять запеклих ласок через город промкну¬лися на задвірок і зайняли господарські приміщення; а банда головорізів-тхорів, які не зупиняться ні перед чим, захопила оранжерею та більярдну й розчинила двері на терасі, що ви¬ходить у сад. Тим часом Кріт з Борсуком сиділи собі біля каміна в бібліотеці, гомоніли й нічого такого не чекали, бо хто ж буряної ночі поткне носа надвір! І тоді ці кровожерні підступники вибили двері й накинулися на них. Кріт з Бор¬суком боронилися як могли, але куди там! Адже були без¬збройні, та й захопили їх зненацька, і взагалі — що можуть двоє звірят проти цілої сотні? Твоїх бідолашних друзів жор¬стоко побили кийками і викинули на дощ та холод, ще й ви¬лаяли нізащо!
Тут Жаба, що досі сидів мов задерев’янілий, раптом за¬хихотів, проте схаменувся й прибрав поважного вигляду.
—	З того часу в Теремі Жаб живуть оті Лісові Заброди, — розповідав далі Щур, — і поводяться просто паскудно! До півдня валяються в ліжках, снідають коли заманеться, заги¬дили все так, що противно й глянути! Жеруть твій харч, п’ють твоє питво, ще й глузують з тебе, горлають непристойні піс¬ні про... ну, про в’язниці, про суди та поліцейських: бридкі, образливі пісні, в яких хоч би одне дотепне чи просто долад¬не слово. І хваляться крамарям та й взагалі всім підряд, бу¬цімто оселилися тут назавжди.
—	Он як, назавжди! — зірвався з місця Жаба й ухопив дрючка. — Я їм зараз покажу назавжди!
—	Стривай, Жабо! — гукнув йому навздогін Щур. — Не га¬рячкуй, сядь і заспокойся. А то знову вскочиш у халепу.
Однак Жабу вже ніщо не могло зупинити. З дрючком на плечі він поспішав дорогою, киплячи від обурення й бурмо¬чучи щось собі під ніс. Він уже підходив до в’їзних воріт Терема Жаб, коли з-за огорожі зненацька вискочив довгий рудий тхір з рушницею.

—	Стій! Хто йде? — суворо запитав тхір.
—	Дурниці і казна-що! — відповів Жаба, сам не свій від злості.
—	Що ти там варнякаєш? Ану, зараз же виходь, а то...
Тхір мовчки зняв з плеча рушницю. Жаба про всяк випа¬док простягнувся на дорозі, й відразу — бах! — куля просвистіла у нього над головою.
Переляканий Жаба зірвався на рівні й щодуху чкурнув назад. Уже коли біг, почув, як позаду зареготав тхір, а тоді його підтримали інші голоси, тоненькі й огидні.
Він повернувся ні з чим, зовсім занепавши духом, і роз¬повів про все Водяному Щурові.
—	А що я тобі казав? — мовив той. — Не треба було йти. Там скрізь вартові, і всі озброєні. Доведеться набиратися терпцю.
Проте Жаба й не думав здаватися. Отож вивів човна і по¬плив річкою вгору — туди, де сад Терема Жаб підступав до самої води.
Пропливши повз свій любий будинок і навіть не глянувши на нього, він підняв весла й уважно оглянув берег. Здава¬лося, тут зовсім спокійно, безлюдно й тихо. Він озирнувся зда¬ля на фасад Терема Жаб, що виблискував вікнами проти ве¬чірнього сонця; побачив голубів, що сиділи по двоє — по троє край даху; яскраві квіти в саду; затоку, що вела до стоянки для човнів, і дерев’яний місточок, перекинутий через неї; все це, таке впокоєне і сиротливе, мовби чекало на нього, на йо¬го повернення. «Почну від човнів», — подумав Жаба. Дуже обережно підгріб до гирла затоки і вже пропливав під міс¬точком, коли... Хрясь!
Велика каменюка, кинута зверху, проломила у човні дни¬ще. Човен наповнився водою і затонув, бо тут було досить глибоко. А Жаба борсався у воді. Глянувши вгору, він поба¬чив двох куниць, що, перехилившись через поручні містка, ди¬вилися на нього й злорадо гукали:
—	Гляди, Жабко, іншим разом по голові перепаде!
Поки обурений Жаба плив до берега, куниці аж заходилися від сміху, реготали несамовито, наче на обох напали одні перелоги, хоч, власне, напали вони на кожну окремо.
Жабі довелося знову пішки відміряти марудний шлях на¬зад і ще раз оповістити Водяного Щура про свою невтішну спробу.
—	Ну, казав же я тобі! — не на жарт роздратувався Щур. — А ти, бач, що наробив! Занапастив мій улюблений човен — от що! І геть спаскудив чудовий костюм, якого я позичив тобі! Справді, Жабо, вже який я терплячий, а й то дивуюся, як ти досі зовсім не розгубив друзів!
Жаба вже збагнув, як безглуздо й нерозважливо повівся. Тож визнав свої помилки і щиро вибачився перед Щуром за те, що лишив того без човна ще й зіпсував костюм. А під кі¬нець промовив, з тією покорою, яка завжди обеззброювала друзів, збавляючи їх запал, і повертала йому їхню прихиль¬ність:
—	Щурику! Я розумію, що знову був упертий, норовли¬вий Жаба! Але тепер, повір мені, буду сумирний, слухатимусь усіх твоїх зичливих порад і жодного кроку не ступлю без твоєї згоди!
—	Якщо справді так, — одразу полагіднішав добрий Щур, — то ось тобі моя порада: оскільки вже пізно, сідай вечеряти, я зараз накрию на стіл, і наберися терпіння. Бо я певен, що ми нічого не вдіємо, доки не побачимося з Кротом та Борсуком і, не почуємо від них останніх новин. А тоді вже все ретельно обміркуємо й порадимося, що робити, бо справа таки нелегка.
—	Так, так, авжеж, Кріт і Борсук! — підхопився Жаба. — Де ж вони, любі друзі? Я зовсім забув про них.
—	Уже давно міг би згадати! — дорікнув Щур. — Поки ти там роз’їжджав у дорогих автомобілях, гарцював на чисто¬кровних скакунах та споживав вишукані обіди, двоє бідолаш¬них самовідданих звірят жили просто неба, навіть у негоду, сиділи надголодь удень і спали на твердій землі вночі, бо стерегли твій дім, охороняли твої володіння, не спускали не¬дремного ока з тих тхорів та куниць і все метикували, мір-кували, обмишляли плани, як повернути твоє добро.
 Ти, Жабо, просто не гідний таких щирих і відданих друзів, справді — не гідний. Дивись, жалкуватимеш потім, що не цінував їх, та буде пізно!
—	Знаю, я — невдячна тварюка, — гірко схлипував Жаба. — От зараз побіжу і знайду їх серед холодної, темної ночі, поді¬лю з ними всі злигодні, доведу... Стривай, стривай! Ніби по¬суд бряжчить на таці! Вечеря готова, ура! Ходи, ходи, Щуре!
Щур пригадав, що бідолаха Жаба довгенько сидів на тю¬ремних харчах, тож дещо йому можна пробачити. Він гостин¬но запросив приятеля до столу й щиро заохочував його героїч¬ні спроби надолужити згаяне.
Вони вже закінчували вечеряти і збиралися знову вмос¬титись у кріслах біля вогню, коли в двері гучно постукали.
Жаба захвилювався, але Щур тільки загадково кивнув йо¬му, а сам побіг відчиняти. Увійшов Борсук.
Відразу було видно, що він уже багато днів не бував удо¬ма й не знав звичних домашніх вигод. Черевики заляпані багнюкою, сам весь кошлатий і скуйовджений; а втім, Борсук ніколи не мав слави чепуруна, навіть у свої найліпші часи. Він повагом підійшов до Жаби й поплескав його по плечу:
—	Вітаю тебе вдома, Жабо! Гай-гай! Що це я кажу? Вдо¬ма, овва! Нещасливе вийшло в тебе повернення. Бідолашний ти Жаба!
А тоді повернувся до нього спиною, підсунув стільця до столу, сів і відломив собі шмат пирога.
Жабу страшенно стривожило його аж надто серйозне, ба навіть лиховісне привітання. Але Щур шепнув йому:
—	Не хвилюйся і не зважай. І поки що нічого не кажи. Він завжди похмурий та грубуватий, як добряче виголодніє. За півгодини буде зовсім інший.
Так вони мовчки чекали, коли це хтось іще легенько по¬стукав у двері. Щур, моргнувши до Жаби, пішов відчиняти і привів Крота, пошарпаного, невмитого, всього в сіні та соломі.
—	Ура! І любий Жаба тут! — закричав Кріт, і мордочка в нього аж засяяла. — Подумати тільки: ти повернувся! — Він танцював навколо Жаби. — Ми й гадки не мали, що ти повер¬нешся так скоро! Напевне втік, бо ти ж наш розумний, кміт¬ливий, винахідливий Жаба!
Щур занепокоєно штовхнув його ліктем, та було вже піз¬но. Жаба почав чмихати й пиндючитися.
—	Розумний? Ой, ні! — сказав він. — Супроти моїх друзів я зовсім не розумний. Я лише пройшов крізь стіни найсуворішої в’язниці в усій Англії, тільки й того! А ще захопив за¬лізничний поїзд і втік на ньому, ото й усього! А ще змінив свою зовнішність і ходив по країні, дурячи всіх, кого хотів, та й годі! Так що ні! Я дурний осел, еге ж! Я розповім тобі, Кроте, про кілька своїх маленьких пригод, і ти впевнишся в цьому сам!
—	Гаразд, гаразд, — мовив Кріт, прямуючи до накритого столу. — Ти розповідай, а я їстиму. Бо після сніданку не мав і крихти в роті! Ох-ох-ох! — І він заходився коло холодної телятини під маринадом.
Жаба, що стояв на килимку біля каміна, засунув лапку в кишеню штанів і витяг жменю срібла.
—	Погляньте! — гукнув він, показуючи гроші. — Не так во¬но й погано — заробити стільки за п’ять хвилин, еге ж? Як ти гадаєш, Кроте, звідки вони у мене? Одна спритна оборудка — і от маю!
—	Кажи, кажи далі, Жабо, — мовив Кріт, вдаючи, ніби йо¬го все те страшенно зацікавило.
—	Жабо, та заспокойся, прошу тебе! — втрутився Щур. — А ти, Кроте, не під’юджуй його, бо ж знаєш, який він у нас. Краще розкажи мерщій, яке там, у Теремі Жаб, становище і чим можна зарадити лихові, коли вже повернувся Жаба.
—	Становище — гірше нікуди, — сердито озвався Кріт. — А чим зарадити, дідько його знає! Ми з Борсуком крутимося там день і ніч — і весь час одне й те саме. Повсюди вартові, а ті наставляють на нас рушниці, жбурляють камінням. Постійно хоч одна тварюка, а стоїть на чатах. А побачать нас — ой, як же вони регочуть! Це мене лютить найбільше!
—	Так, становище складне, — задумливо мовив Щур. — Але у мене в голові ніби трохи починає прояснятися, що слід зро¬бити Жабі. Зараз я скажу, йому слід...
—	Ні, йому не слід! — урвав його Кріт, давлячись, бо в нього був повен рот. — Нічого схожого! Ти не розумієш! Як¬що вже він має щось зробити, то це...
—	Е, ні, цього я нізащо не робитиму! — обурено підхопився Жаба. — Я не дозволю, щоб ви, хлопці, командували мною! Це ж мій дім, і я сам добре знаю, що робити. І вам скажу що. Треба...
Тепер вони кричали всі троє, на всю міць горлянок, тож га¬мір стояв неймовірний. Раптом почувся голос, тонкий та сухий;
—	Замовкніть зараз же всі!
І кожен умить принишк.
То гримнув Борсук. Він упорався з пирогом, повернувся кругом на стільці й похмуро дивився на звірят. Упевнившись, що вони затихли й чекають на його слово, він знову повернув¬ся до столу й потягся за сиром. І таку велику повагу викли¬кала непохитна вдача цього визначного звіра, що жодного слова не пролунало більше в хаті, доки він не закінчив їсти й не струсив крихти з колін. Жаба неспокійно засовався, але Щур рішуче втримав його на місці.
Борсук повільно підвівся, підступив до каміна й надовго замислився. А тоді заговорив.
—	Жабо! — похмуро мовив він. — Ти погана, нестерпна тварючка! Невже тобі не соромно за себе? Як ти думаєш, що сказав би твій батько, мій давній приятель, якби він був за¬раз тут і дізнався про всі твої вибрики?
Жаба, який саме сидів на канапі, задерши ноги вгору, упав долілиць і затіпався у покаянних риданнях.
—	Годі, годі! — говорив Борсук уже трохи ласкавішим го¬лосом. — Нічого страшного, не плач. Ми так вважаємо — хто давнє спом’янe, той лиха не мине, а спробувати жити по-новому ніколи не пізно. Але Кріт розповів святу правду. Куниці ви¬ставили варту по всіх усюдах і пильнують недремно. Тож годі й думати взяти Терем Жаб штурмом. Нам їх не подужати.
—	Тоді кінець усьому, — стогнав Жаба, обливаючи слізь¬ми подушку на канапі. — Піду в солдати, і більше ніколи не побачить мене рідний Терем Жаб!
—	Годі, Жабо, не сумуй! — промовив Борсук. — Щоб одбити у них твій маєток, не обов’язково лізти на пробій — є й інші способи. Я ще не сказав останнього слова. Зараз я роз¬крию тобі одну таємницю.
Жаба повільно підвівся й утер очі. Він був страшенно охо¬чий до таємниць, бо сам ніколи не вмів їх тримати. Ось і те¬пер його охопило радісне й нетерпляче збудження, як то бу¬вало завжди, коли він мав нагоду розповісти комусь таке, про що обіцяв не говорити нікому.
—	Так от... є... один... підземний хід... — наголошуючи на останніх словах, проказав Борсук. — Він починається на березі річки, недалеко звідси, й виходить якраз посеред Терема Жаб.
—	Ет, Борсуче, це якісь дурниці! — мало не зареготав Жа¬ба. — Наслухався казочок у навколишніх пивничках. Я ж знаю в Теремі Жаб кожну п’ядь — і в будинку, й надворі. Там не¬ма нічого такого, повір мені!
—	Юний мій друже, — суворо відказав Борсук, — твій бать¬ко, один з найдостойніших звірів, яких я тільки знав, був мені найближчим другом. І він розповів мені багато такого, чого навіть і в гадці не мав розказувати тобі. Він відкрив цей під-земний хід... звичайно, не сам його зробив. Хід прокопали не за одну сотню років до того, як Жаби тут оселились; він його лиш обстежив та розчистив, бо зважив, що той хід колись може стати в пригоді, якщо трапиться якесь нещастя чи за¬грожуватиме небезпека. І показав хід мені. Але попередив; «Дивись, мій син не повинен знати про нього. Він хороший хлопчина, тільки дуже легковажний і хвалькуватий, до того ж зовсім не вміє тримати язика за зубами. Якщо він колись попаде у справжню біду і йому це буде конче потрібно, тоді й розповіси про цей таємний хід. Але не раніше».
Кріт і Щур пильно стежили за Жабою — як він усе те проковтне. Жабі спочатку дуже кортіло наприндитися, та на¬томість він раптом усміхнувся — бо таки був непоганий хлопець.
—	Ну хай, хай! — гукнув Жаба. — Може, я справді трохи базікало. Зате я такий товариський, мене всі знають, у мене завжди багато друзів, ми веселимося, жартуємо, розповідаємо різні смішні історії... ну, й буває, язика не вдержу. Що вдієш, як я маю хист до гарної бесіди. Мені не раз казали, що в мене справжній салон, хоч я й не знаю до пуття, що це таке. А втім, то пусте. Кажи далі, Борсуче. Як цей підземний хід може допомогти нам?
—	Останнім часом я дещо розізнав, — розповідав далі Бор¬сук. — Звелів Видрі перевдягтися сажотрусом, почепити щітку через плече і підійти з чорного ходу та спитати роботи. Завт¬ра ввечері вони збираються влаштувати бучний бенкет. Від-значатимуть чиїсь там іменини — Головного Тхора чи що. І всі ті злодюги зберуться в їдальні, будуть жерти й пити, реготатимуть і дурітимуть, нічого не підозрюючи. Всі без рушниць, без шабель, без дубців — словом, без зброї!
—	Але ж вартові все одно стоятимуть на чатах, — зауважив Щур.
—	Авжеж, — сказав Борсук, — саме про це й ідеться. Тхо¬ри цілком покладатимуться на своїх пречудових вартових. Отут і стане в пригоді підземний хід. Цей незрівнянний ту¬нель веде просто до буфетної, а там за дверима — їдальня!
—	Он воно що! Так це та рипуча шафа у буфетній! — схопився Жаба. — Тепер я розумію!
—	Ми тихенько проберемося до буфетної... — почав Кріт.
—	...з пістолетами, шаблями та дрючками... — додав Щур.
—	...й нападемо на них, — докінчив Борсук.
—	І відлупцюємо їх, відлупцюємо, відлупцюємо! — в ша¬леному захваті горлав Жаба, бігаючи по всій кімнаті й пе¬ревертаючи стільці.
—	Що ж, гаразд, — мовив Борсук, своїм звичаєм поважно й незворушно. — Ми все обміркували, і нам уже нема чого сваритись і сперечатися. Вкладаймося негайно спати, бо го¬дина вже пізня. Все, що треба, приготуємо вранці.
Жаба, звичайно, теж послухався і разом з усіма пішов до спальні, бо розумів, що опинатися не слід, хоч був надто збу¬джений, щоб відразу заснути.
 Але сьогодні у нього був такий довгий, насичений подіями день, а чисті простирадла та ковд¬ра прийняли його так приязно й заспокійливо, не в приклад тому жмутку грубої соломи на холодній кам’яній підлозі тю¬ремної камери, де йому ще недавно доводилося спати, що Жа¬ба захропів, щойно поклав голову на подушку. Звісно, він ба-чив багато снів: широкі дороги розбігалися від нього на всі боки, тільки-но він хотів ступити на якусь із них, водні ка¬нали ганялися за ним, щоб упіймати, барка, повна його ж брудної білизни, запливала до бенкетної зали під час звано¬го обіду; а то він потрапив у таємний підземний хід, нама¬гався вибратися з нього, але той звивався, крутився під но¬гами, двигтів, а біля виходу раптом ставав сторчма; зрештою він чомусь опинився в Теремі Жаб, відчував себе перемож¬цем і був у повній безпеці, серед друзів, які гаряче запевняли його, що такого спритного Жаби нема в усьому світі.
Уранці він встав дуже пізно і прийшов до їдальні, коли всі звірята вже давно поснідали. Кріт десь побіг, не сказавши нікому куди. Борсук сидів у кріслі, читав газету, і здавалось, що його анітрохи не обходить те, що мало відбутися цього вечора. Зате Щур заклопотано снував по кімнаті, носячи обе¬ремками різноманітну зброю та складаючи її на підлозі в чо¬тири купи, і при цьому примовляв собі пошепки на бігу:
—	Оце шабля для Щура, це шабля для Крота, це шабля для Жаби, це шабля для Борсука! Оце пістолет для Щура, це пістолет для Крота, це пістолет для Жаби, це пістолет для Борсука !— а тим часом чотири купи зброї поступово става¬ли все вищі.
—	Це все дуже добре, Щуре, — озвався невдовзі Борсук, поглянувши на заклопотаного друга поверх газети. — Не гу¬дитиму тебе. Та коли нам пощастить уникнути вартових тхо¬рів з їхніми паскудними рушницями, то можеш бути певен, нам уже не знадобляться ні шаблі, ні пістолети. Аби добути¬ся до їдальні, а там ми вчотирьох, з самими тільки дрючка¬ми вмить викинемо все те кодло. Я й сам упорався б, але не хочу позбавляти вас такої веселої втіхи!
—	А зброя не завадить, про всяк випадок, — задумливо проказав Щур, витираючи рукавом дуло пістолета і дивля¬чись крізь нього на світло.
Поснідавши, Жаба взяв добрячого дрючка й почав завзя¬то розмахувати, немов колошматив ворога.
—	Вони в мене навчаться, як захоплювати мій дім! — ви¬гукував він. — Вони навчаться, вони навчаться!
Щур скривився.
—	Жабо, не кажи «вони в мене навчаться», — зауважив він. — Це неграмотно.
—	Чого ти присікався до Жаби? — роздратовано кинув раптом Борсук. — Яке має значення, грамотно він говорить чи ні? Я й сам би так сказав, і якщо для мене це не було б неграмотно, то й для нього теж!
—	Перепрошую, — збентежився Щур, — але я гадав, краще сказати «я провчу їх», а не «вони в мене навчаться».
—	Нам зовсім не треба вчити їх, — відрізав Борсук. — Нам треба, щоб вони самі навчилися, добре навчилися! Більше того, ми скоро вирушаємо, щоб зробити все, аби вони навчи¬лися, от!
—	Гаразд, хай буде по-твоєму, — мовив Щур. Він і сам не знав до пуття, як треба сказати. Тому пішов у куток, бурмо¬чучи сам до себе: — Навчаться в мене... провчу їх... провчу їх... навчаться в мене! — доки Борсук звелів йому вмовкнути.
Невдовзі до хати стрімголов ускочив Кріт, сам не свій од задоволення.
—	От потіха була! — загорлав він ще з порога. — Як же я розлютив тих куниць!
—	Сподіваюся, ти був обережний, Кроте? — стурбувався Щур.
—	Я теж сподіваюся, — самовпевнено відказав Кріт. — Ко¬ли я зайшов на кухню поглянути, чи не охололо ще Жабине снідання, мені раптом сяйнула думка. На вішалці біля печі побачив те праччине шмаття, в якому він прийшов учора. Я миттю нацупив його на себе, очіпок той начепив, ще й хуст¬кою запнувся та майнув до Терема Жаб — назвіть це зух¬вальством, якщо хочете. 
Вартові, звісно, були на своїх міс¬цях. І рушниці наставили, і «Стій! Хто йде?» гукали і всякі інші дурниці. А я їм так ото чемно: «Доброго ранку, панове! Чи не треба вам що-небудь випрати?» Вони на мене гляну¬ли погордливо, пихато й люто і кажуть: «Чеши звідси, прач¬ко! На службі ми не перемо». — «То, може, в якийсь інший час?» — питаю я. Хе-хе-хе! Ото, Жабо, сміхота, правда ж?
—	Нікчемна, легковажна тварино! — зневажливо кинув Жаба, якому було аж надто заздрісно, що не він це утнув, а Кріт. Бо такі штуки полюбляв саме він, тільки от завчасу не подумав та ще й проспав.
—	Тут дехто з них почервонів, — розповідав далі Кріт, — а черговий сержант сказав мені дуже коротко: «Ану, бери но¬ги на плечі і геть звідси, моя люба, геть! Нічого дурити го¬лову солдатам, коли вони на варті». — «Ноги на плечі? — пи¬таю. — Та то ж не мені, а комусь іншому доведеться взяти ноги на плечі, і дуже скоро!»
—	Ой Кротику, як ти міг? — занепокоївся Щур.
Борсук відклав газету вбік.
—	Бачу, вони нашорошили вуха й перезираються, — вів своєї Кріт.  А сержант до них: «Не слухайте її. Вона сама не знає, що меле». — «Що? Я не знаю? — кажу. — А ось послу¬хайте. Моя донька пере панові Борсуку, і це ще треба поди¬витися, чи знаю я І чи мелю. А от ви таки взнаєте, і дуже скоро! Ціла сотня кровожерливих Борсуків з рушницями на¬переваги нападуть на Терем Жаб сьогодні ввечері від виго¬ну. Шість великих човнів із злющими Щурами, у кожного пістоль та шаблюка, підпливуть річкою і висадяться в саду. А тим часом ударний загін Жаб, прозваний «Незламним», бо на прапорі у них написано гасло «Перемога або смерть!», ки¬неться на штурм оранжереї, змітаючи все на своєму шляху, тому що вони просто палають помстою. Так що на той час, коли з вами покінчать, вам уже буде не до прання, хіба що повтікає¬те раніше, поки ще є можливість!» І чкурнув од них, а трохи відбігши, сховався у чагарях, потім нишком знову підкрався канавою ближче і, ставши за кущами, почав стежити. 
Вони всі були такі перелякані, заметушилися, зчинилася неймовірна паніка; кожен щось кричав, та ніхто нікого не слухав; а сер¬жант то посилав загін стражників охороняти далекі підсту¬пи до маєтку, а то гнав когось за ними вслід, щоб вертали на-зад. Я чув, як вони гомоніли між собою: «Отакі вони всі, ті тхори, сидять собі у бенкетній залі, як у бога за пазухою, жеруть, п’ють, співають, розважаються собі на втіху. А ми тут повинні чатувати у холоді й темряві, щоб нас зрештою розтерзали на шматки скажені Борсуки!»
—	Який же ти дурень, Кроте! — загорлав Жаба. — Взяти й отак усе зіпсувати!
—	Кроте, — мовив Борсук, як завжди, тихо й вагомо. — Ба¬чу, що в кожному своєму пальчику ти маєш більше глузду, ніж деякі звірі в усій гладкій туші. Ти зробив добре діло, і тепер я знаю, що на тебе можна покластися. Молодець, Кроте! Розумнику ти наш!
Жаба аж осатанів від заздрості, тим більше що хоч убий не міг уторопати, що ж такого розумного зробив Кріт; та, на щастя, перш ніж він устиг знову показати свою запальну вда¬чу й наразитися на нові Борсукові шпильки, пролунав дзво¬ник, що кликав до обіду.
То була їжа проста, але поживна — бекон з бобами та пу¬динг з макаронів. Коли всі поїли, Борсук сів у крісло й про¬мовив:
—	Так. Ми готові в похід, який чекає на нас увечері. І ос¬кільки він, певно, закінчиться дуже пізно, я хотів би трохи подрімати, поки є час.
Борсук накрив собі писок хусточкою і невдовзі захропів.
А невгамовний, роботящий Щур одразу взявся завершува¬ти приготування до походу — знову забігав між чотирма ку¬пами зброї, примовляючи: «Оце шабельтас для Щура, це шабельтас для Крота, це шабельтас для Жаби, це шабельтас для Борсука!» — і так далі; діставав усе нове й нове вояцьке спорядження; цьому, здавалося, не буде кінця. Кріт тим ча¬сом узяв під лікоть Жабу, вивів його надвір, усадив у пле¬тене крісло й примусив розповісти про всі свої пригоди від початку до кінця, а саме цього Жабі й хотілося найбільше у світі. 
Кріт був гарний слухач, і Жаба, радий, що його ніхто не перебиває і не піддає образливому сумніву ті оповідки, нарешті дав собі волю. Звісно, чимало з того, що він малю¬вав, належало скоріше до категорії «що-б-могло-статися-якби- я-тільки-подумав-про-це-вчасно-а-не-на-десять-хвилин-пізніше». І то завжди були пригоди найбарвистіші та найнеймовірніші; а втім, чому б і справді їм не трапитися, якщо загалом в на¬шому житті так мало незвичайних подій?

Розділ 12 ПОВЕРНЕННЯ ОДІССЕЯ

Коли почало сутеніти, Щур таємниче й урочисто покликав їх до вітальні, поставив кожного біля призначеної йому купи вояцького обладунку й звелів готуватися до вилазки, яку всі так довго ждали. Він поставився до справи вкрай серйозно й прискіпливо, тож спорядження забрало чимало часу. Спершу кожного треба було оперезати шабельтасом, тоді причепити до нього шаблю, а з другого боку для рівноваги — кинджал. Потім Щур дав кожному по два пістолети, поліцейський кийок, кілька пар наручників, трохи бинтів та лейкопластиру, а ще баклагу й торбину з бутербродами. Борсук, дивлячись на все те, добродушно сміявся:
—	Давай, давай, Щурко! Тобі розвага, і мені не зашкодить. Бо я збираюся зробити все однією цією ломакою.
На це Щур відповів:
—	Та будь ласка, Борсуче! Тільки знаєш, мені зовсім не хотілося б, щоб ти потім дорікав мені, буцімто я щось забув!
Коли все було готове, Борсук узяв в одну лапу потайний ліхтар, а другою вхопив міцний дрючок і промовив:
—	Ну от, ідіть за мною. Перший — Кріт, бо він сьогодні молодець, за ним Щур, Жаба останній. І дивися мені, Жаб¬ко! Щоб не базікав там, бо в тебе язик, як помело, а то, бігме, заверну тебе назад!
Жаба так переживав, щоб його не залишили вдома, що зго¬дився на визначену йому останню роль, не ремствуючи, і за¬гін вирушив, Борсук провів їх трохи понад річкою. Раптом він підстрибнув, зачепився за край якоїсь дірки, що зяяла в крутому березі невисоко над водою, підтягнувся й щез у ній. Кріт і Щур мовчки полізли слідом за ним і так само, як і він, безгучно зникли в дірі. Та коли дійшло до Жаби, той, звісно, примудрився посковзнутись і, перелякано зойкнувши, впав у воду, аж сплески пішли. Друзі витягли його на берег, нашвидкуруч витерли й викрутили, як ганчірку, заспокоїли, поставили на ноги. Але Борсук не на жарт розгнівався і при¬грозив, що, коли Жаба ще хоч раз утне якусь дурницю, він його неодмінно відпровадить назад.
Та ось вони все-таки опинились у таємному підземному ході. Операція проти ворога почалася!
Хід був холодний, темний, вогкий, низький та тісний; бі¬долаха Жаба тремтів і від страху перед тим, що його чекало, і від того, що змок до нитки. Ліхтар миготів десь далеко по¬переду, і в цій темряві Жаба мимоволі трохи відстав. Раптом він почув Щурів застережливий окрик: «Поспішай, Жабо!» — і його охопив жах: він боявся, що залишиться сам у непро¬глядній пітьмі, тож так «поспішив», що повалив Щура на Крота, а Крота на Борсука. Вийшла така собі мала купа. Борсук подумав, що на них напали ззаду; в тій тісняві годі було орудувати ломакою чи шаблею, тому він вихопив піс¬толета й мало-мало не пустив кулю в Жабу. Коли ж дібрав, що сталося насправді, то, певне ж, знову розлютився й серди¬то кинув:
—	Ні, досить з мене цього осоружного Жаби! Хай зали¬шається тут!
Жаба заскиглив, а Щур та Кріт пообіцяли наглядати за ним, щоб він поводився як належить, і Борсук зрештою пого¬дився. Загін рушив далі, але тепер Щур забезпечував тил, міцно тримаючи Жабу за плече.
Так вони посувалися майже навпомацки, нашорошивши вуха, тримаючи лапи на пістолетах. Аж ось Борсук проказав:
—	Тепер ми напевне майже під Теремом Жаб.
І тоді вони раптом почули — нібито десь дуже далеко, а водночас мовби просто над головою — якийсь безладний гамір, наче там цілий гурт щось вигукував, співав, тупцював по під¬лозі й гупав по столах. Знервований Жаба затрусився від страху, але Борсук спокійно промовив:
—	Ну й розгулялися ті тхори!
Підземний хід поволі піднімався вгору. Вони пробралися ще трохи вперед, і тут гвалт зненацька вибухнув знову прямо над ними, і його тепер чути було дуже ясно.
—	У-р-а-а! У-р-а-а! У-р-а-а! — пролунало зовсім близько, а тоді почувся тупіт малих ніг та дзенькіт келихів, що їх рвучко ставили на столи.
—	Он як їм весело! — сказав Борсук. — Ходімо!
Звірята рушили далі, поки хід нарешті скінчився; вони
спинилися перед лядою до комори-буфетної.
У бенкетній залі був такий шарварок, що вони вже не боялися, що їх почують.
—	Ану, хлопці, ра-азом! — гукнув Борсук, і вони вчоти¬рьох, навалившись плечима на ляду, підняли її. Підсаджую¬чи одне одного, звірята вилізли до буфетної. Тепер від зали, де безтурботно бенкетували вороги, їх відділяли тільки тонкі двері.
Тим часом у залі зчинився зовсім уже оглушливий галас. Потім радісні вигуки й тупотіння трохи вщухли, і можна бу¬ло розібрати чийсь Один голос:
—	Не затримуватиму довго вашої уваги (схвальне пожвавлення), але перш ніж я опущу своє сідало на його сіда¬ло (веселий гамір), хочу сказати кілька слів на честь нашого люб’язного хазяїна пана Жаби. Ми всі знаємо Жабу! (Голосний сміх.) Доброго Жабу, чесного Жабу, доброчесного Жабу! (Захоплений вереск.)
—	Пустіть мене до нього! — Жаба аж заскреготів зубами.
—	Зажди хвилиночку! — ледве втримав його Борсук. — Усім приготуватися!
—	...дозвольте мені заспівати вам пісеньку, — говорив далі той самий голос, — яку я склав про Жабу (тривалі оплески).
І тоді Головний Тхір — бо то був він — завів тонко і ве¬рескливо:
Ішов Жаба напідпитку,
Ще й по вулиці гуляв...
Борсук випростався, міцно схопив свою дебелу ломаку обо¬ма лапами, обвів поглядом товаришів і вигукнув:
—	Пора! За мною!
І навстіж розчинив двері.
Лишенько!
Яким скавчанням, вискотом та писком сповнилася зала!
І не дивно, що перелякані тхори шмигонули мерщій під столи чи пострибали мов навіжені у вікна! Не дивно, що ку¬ниці метнулись у нестямі до каміна та й позастрявали в ди¬моході! Не дивно, що столи та стільці поперекидалися шкере¬берть, а скло й порцеляна брязнули скалками на підлогу — бо невимовна паніка охопила всіх тієї жахливої миті, коли чет¬веро Героїв увірвалися сюди як гнівні месники! Могутній Борсук з настовбурченими вусами, чий величезний кийок з! свистом розтинав повітря; Кріт, чорний та зловісний, який розмахував міцним дрючком і вигукував моторошний бойо¬вий клич: «Вперед, Кроти!!!»; Щур, завзятий і нестримний, чий шабельтас аж розпирало від зброї усіх розмірів та зраз¬ків; осатанілий Жаба, який від люті за ображену гідність роздувся так, що став удвічі більший за самого себе, носився по кімнаті й вибухав страшними прокльонами, від яких у во¬рогів холонули печінки!
—	«Ішов Жаба напідпитку»! — верещав він. — Зараз ти у мене нап’єшся! — І посунув прямо на Головного Тхора.
їх було тільки четверо, але нажаханим тхорам видавалося, що всю залу заповнили потвори — чорні, сірі, брунатні, жов¬ті; вони застрашливо гикають і розмахують велетенськими ломаками: і тхори навіть не подумали боронитися — кинулися, розпачливо зойкаючи, тікати в різні боки, через вікна, димо¬хід — аби лише уникнути тих жахливих дрючків.
Сутичка тривала недовго. Четверо друзів гасали по залі й щоразу, тільки-но звідкись висувалася голова, били по ній кийком; за кілька хвилин приміщення було звільнено. Крізь розбиті шибки до їхніх вух долинали зойки наляканих тхорів, що тікали через луг; та на підлозі лежали дюжина чи дві повержених ворогів, яким Кріт діловито надівав наручники. Борсук, стомлений марудною працею, зіперся на дрючок і втер доблесне чоло.
—	Кроте, — мовив він, — золотий ти мій хлопчино! А збігай-но поглянь, що там поробляють твої дружки — куниці-вартові. Думаю, через твою витівку у нас сьогодні з ними великого клопоту не буде!
Кріт шаснув у вікно; а Борсук звелів Щурові й Жабі по¬ставити перекинуті столи, визбирати в смітті на підлозі но¬жі та виделки, тарілки та склянки й пошукати чогось їстів¬ного на вечерю.
—	Мені таки захотілося вже трохи попоїсти, — сказав він по-простацькому, як завжди. — А ти, Жабо, ворушися, та ве¬селіш! Ми ж відвоювали твою оселю, а ти нас навіть бутер¬бродом не почастуєш.
Жаба трохи образився, що Борсук його не похвалив, як ото Крота, і не сказав, що він теж хлопець хоч куди й бився славно, бо сам Жаба був страшенно задоволений собою, особ¬ливо тим, як упорався з Головним Тхором, одним ударом дрючка перекинувши того через стіл. Та все ж він «завору¬шився», а з ним і Щур, і скоро вони знайшли на скляному тарелі джем з ягід гуави, далі холодне курча, копчений язик, від якого було відрізано тільки невеличкий шматочок, трохи бісквітів, банку салату з омарів, а в буфетній — повен кошик французьких булок, чимало сиру, масла та сельдерею. Вони саме збиралися сісти до вечері, коли у вікно, задоволено хи¬хикаючи, видерся Кріт з оберемком рушниць.
—	Кінець, — доповів він. — Як я зрозумів, усе було так. Тільки-но вартові куниці, вже й так добряче наполохані, по¬чули зойки, верещання — словом, весь той гвалт у залі, деякі з них покидали рушниці й дали драла. А решта постояли ще трохи, та коли на них лавою посунули тхори, вони подумали, що їх зраджено. 
Куниці зчепились із тхорами, а ті стали про¬бивати собі дорогу, щоб утекти, — отож лупцювали, кусали, дряпали одне одного й котилися в тій бійці далі й далі, поки мало не всі попадали у річку! Так чи інакше, але тепер там їх не лишилося й сліду; от я й позбирав їхні рушниці. Так що все гаразд!
—	Незрівнянний, дивовижний звір! — мовив Борсук, жую¬чи курча з бісквітами. — Ну от, є ще одна справа, Кроте, яку я хотів би тобі доручити, перш ніж сядеш з нами вечеряти. Я б тебе не турбував, та напевне знаю, що коли ти візьмешся до діла, то таки зробиш його, і я лише мрію, щоб те саме міг сказати про кожного з вас. Послав би Щура, так він же в нас поет... Зроби ось що: збери оцих паскудників на підлозі і заведи нагору. Хай ретельно приберуть у спальнях, дадуть там лад, щоб усе було пристойно. Дивись, щоб добре підмели під ліжками й поміняли простирадла та наволочки і не за-були відгорнути ріжок ковдри — ти ж бо знаєш, як це робить¬ся; а ще приготували в глеках гарячу воду й поклали чисті рушники і шматочок мила в кожну кімнату. А потім, як за¬хочеш, можеш надавати їм добрячих стусанів і випровадь їх через задні двері, щоб наші очі їх більше не бачили. Тоді приходь і сідай до столу, покуштуй копченого язика. Він пре¬чудовий. А тобою, Кроте, я дуже задоволений.
Справний Кріт підняв кийка, вишикував полонених у ряд, гримнув: «Праворуч! Кроком руш!» — і повів ту команду на верхній поверх. Незабаром він з’явився знову і, сміючись, сказав, що кімнати прибрано, аж блищать.
—	А стусанів я тхорам не давав, — докинув Кріт. — Їм і так сьогодні надто перепало як на один вечір. Коли сказав про це, вони страшенно зраділи й пообіцяли більше ніколи не кривдити мене. Мовляв, зовсім розкаялися й дуже шкодують, що накоїли такого. Кажуть, у всьому винен Головний Тхір та куниці. А ці готові відшкодувати Жабі все будь-якої хви¬лини, аби тільки ми натякнули... Тож я дав їм по булці та й ви¬пустив через чорний хід: вони як дременули — тільки я їх і бачив!
Кріт підсунув стільця до столу й наліг на копчений язик, а Жаба — він усе-таки благородна тварина — відкинув усяку до нього заздрість і щиро мовив:
—	Красненько дякую, любий Кроте, за твої сьогодні¬шні зусилля та клопоти, а найбільше за твою кмітливість уранці!
Борсукові це дуже сподобалось, і він похвалив його:
—	Оце, Жабо, мова справжнього мужчини!
Так вони й повечеряли, веселі та задоволені, і незабаром пішли спочивати на свіжих простирадлах, цілі й здорові, в родовому Теремі Жаб, відвойованому завдяки їхній незрівнян¬ній доблесті, продуманій стратегії і майстерному володінню найдосконалішою зброєю — дрючками.
Наступного ранку Жаба, котрий, як завжди, заспав, ви¬йшов до сніданку ганебно пізно і знайшов на столі лише яєч¬ну шкаралущу, трохи холодних та твердих недоїдених грі¬нок, на три чверті порожній кавник — ото й усього. Це, звіс¬но, не піднесло в Жаби настрою, коли зважити, що, як там не є, а він таки у власному домі. З високого вікна їдальні йому було видно Крота й Водяного Щура, що вмостились у плете¬них кріслах на моріжку й, мабуть, розповідали один одному щось веселе, бо аж заходилися реготом, задираючи догори коротенькі ніжки. Борсук, який сидів у кріслі, заглибившись у ранкову газету, тільки звів очі й кивнув Жабі, коли той зайшов до кімнати. Але Жаба витримав характер — сів і по¬старався поснідати якнайкраще, тільки зазначив сам собі, що все одно поквитається з тими двома. Коли він скінчив сніда¬ти, Борсук глянув на нього й коротко зауважив:
—	Вибачай, Жабо, але, боюся, що сьогодні з самого ран¬ку на тебе чекає робота. Бачиш, ми вирішили одразу влашту¬вати бенкет, щоб відзначити цю подію. Тепер усе залежить від тебе — так уже воно ведеться.
—	Авжеж! — з готовністю озвався Жаба. — Якщо товарист¬во бажає... Хоча з якого побиту вам так закортіло справляти бенкет уранці — не збагну. Проте — і ти це добре знаєш, Борсуче, — я живу не для власної втіхи, а тільки для того, щоб вгадувати бажання моїх друзів і влаштовувати все, як вони хочуть. Ось так, мій любий, добрий Борсуче!
—	Не прикидайся дурнішим за самого себе, — сердито від¬казав Борсук, — і не пирскай, не плюй у каву, коли розмов¬ляєш: це погана звичка. Я мав на увазі, що бенкет, звичайно, відбудеться ввечері, але запрошення треба написати й розі¬слати негайно, і до цього мусиш взятися ти. Отож сідай до столу — он купка поштового паперу з вензелем «Терем Жаб», дуже гарним, блакитним із золотом, — і пиши запрошення усім нашим друзям. Якщо постараєшся, ми надішлемо їх ще до полудня. Я допоможу тобі — візьму на себе найважчі справи. Порядкуватиму приготуваннями.
—	Он як! — засмутився Жаба. — Виходить, такого чудового ранку мені доведеться сидіти в хаті й писати купу нікчемних листів, замість того щоб залюбки походити по власних воло¬діннях, дати всьому лад — взагалі пожити день собі на ра-дість і втіху! Та ні ж бо! Щоб я згорів! Дідька лисого!.. А втім, постривай-но! Ну, звичайно ж, дорогий Борсуче! Що важить моя втіха чи мій душевний спокій порівняно з утіхою та спокоєм інших! Ти хочеш, щоб так було, і так буде. Давай, Борсуче, призначай усе, що тобі до вподоби, а тоді підтримай надворі товариство наших юних друзів у їхніх дитячих роз¬вагах, і забудьте про мене, про мої турботи та клопо¬ти. Я жертвую цей прекрасний ранок на вівтар обов’язку й дружби!
Борсук підозріливо поглядав на нього, але Жабин щирий, відкритий усміх розвіяв думку про те, що він так раптово погодився через якісь корисливі міркування. Тож Борсук під¬вівся й пішов з кімнати на кухню, а Жаба, щойно за ним за¬чинилися двері, метнувся до письмового стола. Тепер йому вже кортіло писати запрошення, бо дуже хотілося підкресли¬ти в них свою провідну роль у цій доблесній операції, зма¬лювати, як хвацько він уклав самого Головного Тхора; кор¬тіло натякнути і про свої видатні пригоди, а до кожного за¬прошення додати ще й програмку вечірнього свята, яка вже склалась у нього в голові десь отак:
ПРОМОВА
Виголошує Жаба.
(Протягом вечора буде ще кілька Жабиних про¬мов.)
ДОПОВІДЬ	Виголошує Жаба.
Короткий вступ. — Наша тюремна система. — Во¬дні шляхи Старої Англії. — Торгівля кіньми.  І як ними торгувати. — Маєтна власність і права та обов’язки щодо неї. — Назад, до землі. — Зразко¬вий англійський землевласник.
ПІСНЯ (Склав особисто Жаба)
Виконує Жаба.
ІНШІ МИСТЕЦЬКІ ТВОРИ	Жаби
виконуватиме протягом вечора... автор.

Неабияк задоволений своїм задумом, Жаба охоче працю¬вав над листами й закінчив їх ще до полудня. І саме тоді йо¬му доповіли, що біля вхідної брами з’явилося маленьке й замурзане тхореня, яке несміливо питає, чи не може воно чи¬мось прислужитися. Жаба вийшов до нього, сповнений гіднос¬ті, й пересвідчився, що то один з тхорів, захоплених учора ввечері в полон, що поводиться він дуже шанобливо й має щи¬ре бажання зробити послугу. Жаба поплескав тхореня по го¬лівці, всукав йому паку запрошень і звелів швидко — одна но¬га тут, друга там! — рознести їх за адресами. А ввечері, як захоче, хай ще раз прийде сюди, і тоді, може, йому перепаде якийсь шилінг, а може, й не перепаде. Бідолашний тхір, схо¬же, страшенно зрадів, бо щиро дякував, а тоді прожогом ки¬нувся виконувати доручення.
Перед обідом од річки повернулися Жабині друзі, бадьорі й пожвавлені. Кріт, якого трохи мучили докори сумління, пильно поглядав на Жабу. Він сподівався побачити його по¬хмурим і пригніченим. Жаба ж, як на те, був такий веселий і набундючений, що Кротові це здалося підозрілим. Щур з Борсуком теж значуще переглядалися.
Відразу після обіду Жаба засунув передні лапки у ки¬шені штанів і недбало проказав:
—	Ну, хлопці, полишаю вас на самих себе. До ваших по¬слуг усе, чого вам заманеться!
І велично попрямував до саду, де збирався виснувати кіль¬ка важливих думок для своїх вечірніх промов. Аж раптом Щур затримав його за лікоть.
Жаба вмить збагнув, що може бути далі, і спробував ви¬слизнути. Та Борсук міцно стиснув ще й другий його лікоть, і він зрозумів, що це не жарти. Двоє друзів провели його до невеликої кімнати для відпочинку, суміжної з парадною за¬лою, причинили двері й усадовили на стілець. Потім стали пе¬ред ним — Жаба дивився на них підозріливо й роздратовано.
—	Так от, слухай, Жабо, — мовив Щур. — Йдеться про цей самий бенкет, і мені дуже прикро, що я змушений говорити тобі це. Але ми хочемо, щоб ти добре затямив, що не буде ні промов, ні пісень. Усвідом, що цього разу ми з тобою зов¬сім не сперечаємось, а наказуємо тобі.
Жаба зрозумів, що він у пастці. Вони його вивчили, ба¬чили наскрізь, вони випередили його. Рожеві Жабині мрії роз¬віялись як дим.
—	А можна, я їм заспіваю тільки одну-однісіньку пісень¬ку? — став жалісно благати Жаба.
—	Ні, жодної пісеньки, — рішуче заперечив Щур, хоча сер¬це в нього краялося, коли бачив, як тремтять губи у засму¬ченого бідолахи. — Недобре так, Жабко; ти ж знаєш, що твої пісеньки нескромні, хвальковиті й чванливі, а всі промови — то суцільне самовихваляння і... перебільшення і... і...
—	І брехні, — докинув Борсук своє, як завжди, невибагли¬ве слово.
—	Це все, Жабочко, для твого ж добра, — вів далі Щур. — Ти ж знаєш, що рано чи пізно, а повинен почати жити по-но¬вому. І нині, здається, для цього така слушна нагода; це ж просто переломний момент у твоєму житті. І, будь ласка, по¬вір, що для мене говорити все це так само неприємно, як то¬бі слухати.
Жаба поринув у задуму. Нарешті підвів голову, і в очах його відбилася запекла внутрішня боротьба.
—	Що ж, ваша взяла, друзі, — мовив він затинаючись. — Я тільки просив би про одну дрібницю: ще на один вечір за¬лишити все як є, хай квітне й красується, тобто дозволити ме¬ні почути бурхливі оплески, які — принаймні так чомусь зав¬жди я думав — здатні виявити найкращі мої якості. І все ж — ви маєте слушність, а я ні. Від сьогодні я буду зовсім інший Жаба. Друзі мої, вам більше не доведеться червоніти за мене. Але ж — ой, лихо мені! — який, усе-таки жорстокий цей світ!
І, приклавши хусточку до очей, він непевною ходою ви¬йшов з кімнати.
—	Борсуче, — сказав Щур, — я почуваюсь, як тварюка; не знаю — як ти?
—	Ой, розумію, розумію, — сумно озвався Борсук. — Але зробити це необхідно. Цей гарний хлопчина має тут жити, берегти свою гідність, бути шанованим. Невже ти хотів би, щоб він лишився посміховиськом і щоб з нього глузували, глумилися всякі тхори та куниці?
—	Звичайно ж, ні, — мовив Щур. — До речі, про тхорів. Це щастя, що ми здибали те тхореня, коли воно тільки виря¬дилося розносити запрошення. З твоєї розповіді я зробив ви¬сновок, що чогось такого можна сподіватись, і швиденько пе¬реглянув кілька запрошень — там було просто неподобство. Я забрав у нього всю паку, і тепер наш добрий Кріт сидить у голубому будуарі й заповнює звичайнісінькі запрошення для гостей.
Наближалася година бенкету, а Жаба, який покинув то¬вариство І замкнувся у себе в спальні, все ще сидів там у тяжкій задумі. Підперши лапкою голову, він щось зосеред-жено обмірковував. Та ось його чоло поступово проясніло, він усміхнувся довгою, повільною усмішкою. Потім засміявся, але якось сором’язливо. Нарешті підвівся, опустив штори на вікнах, зібрав стільці в кімнаті й розставив їх півколом; а тоді вийшов на середину, став перед ними й ніби аж пови¬щав та поширшав.
 Він уклонився, прокашлявся і, давши собі волю, піднесено заспівав для захоплених слухачів, яких ясно бачив у своїй уяві. То була
ОСТАННЯ ЖАБИНА ПІСЕНЬКА

Жаба вернув додому!
Паніка була в вітальні, а у залі — страх,
Зойк та плач неслися з хліва, і в конюшні — жах,
Коли Жаба вертав додому!

Коли Жаба вертав додому!
Вікна геть розбилися, двері затріщали,
На підлогу злякано всі куниці впали,
Коли Жаба вертав додому!

Барабани, а ви де?
Адже сурми засурмили, і гармати ген стріляють,
І гудуть автомобілі, і солдати гімн співають,
Бо Герой іде!

Гей, гукайте всі: «Ура!»
Хай горлянок ніхто не жаліє,
Бо то йде звір із вашої мрії,
То зоряна Жаби настала пора!

Він співав на повний голос, схвильовано і з великим за¬палом; а коли скінчив, проспівав іще раз.
Потім глибоко зітхнув, і зітхання те було довге-довге.
Тоді вмочив щітку у глек з водою, розчесав волосся на прямий проділ, ретельно пригладив по обидва боки і, відімк¬нувши двері, повільно зійшов сходами вниз привітати гостей, які вже почали збиратися у бенкетній залі.
Всі звірята зраділи його появі, одразу обступили, вітали його, хвалили за кмітливість, відвагу та вояцьку вдачу. Але Жаба тільки ледь усміхався й бурмотів: «Та ні ж бо! Аніскілечки!» Або: «Якраз навпаки!» Видра стояв біля каміна й докладно розписував захопленому гуртові друзів, що б він сам учинив, коли був би тут. Побачивши Жабу, він кинувся до нього з радісними вигуками, обняв його і спробував схи¬лити виконати коло пошани. Проте Жаба делікатно відмо¬вився, звільнився з Видриних обіймів і сумирно пояснив:
—	Борсук — от хто справжній ватажок і натхненник: Кріт і Водяний Щур винесли на собі основний тягар бою. А я був у наших лавах лише рядовим бійцем і особисто зробив не так уже й багато.
Звірят, певна річ, дуже здивувала, ба навіть спантеличи¬ла така його несподівана скромність. Зате Жаба, обходячи один по одному всіх гостей і статечно відповідаючи на вітан¬ня, відчував, що викликає в товаристві особливий інтерес.
Борсук влаштував усе якнайкраще, і бенкет вдався на славу. За столом було багато розмов, сміху та жартів, але Жаба, котрий, як і годиться, сидів на чільному місці, вважав, що має бути вище від усього того, і тільки інколи докидав приємні абищиці своїм сусідам праворуч і ліворуч. Іноді він крадькома поглядав на Борсука та Щура і щоразу помі¬чав, що вони позирають один на одного з неприхованим поди¬вом, і це його тішило найбільше. Дехто з молодших та не¬посидючих звірят перешіптувався, нарікаючи, що сьогодні не так весело, як бувало колись у добрі старі часи. Вряди-годи хтось стукав по столу й вигукував:
—	Жабо, промову! Жабо, твоє слово! Пісню! Пісню, пане Жабо!
Але Жаба тільки лагідно хитав головою і підносив прави¬цю, делікатно відмовляючись. Гречною уважливістю, вмілою бесідою з гостями, щирим розпитуванням про їхні родини, особливо про тих членів сім’ї, хто за віком ще не міг бувати у товаристві, він переконав усіх, що званий обід відбувається як годиться у порядному товаристві.
Він таки справді став зовсім іншим Жабою!
Після цієї кризи четверо друзів провадили собі мирне життя, яке так грубо порушила громадянська війна. Воно бу¬ло сповнене радощів та втіхи й не збурювалося більше ніяки¬ми нападами чи вторгненнями. Жаба, порадившись із друзями, вибрав дуже гарний золотий ланцюжок з медальйоном, оздобленим перлами, й надіслав доньці тюремника разом із листом, що його навіть Борсук визнав винятково скромним, приємним та вдячним.
 Машиніст паровоза теж дістав відпо¬відну подяку й винагороду за свій ризик та клопоти. Борсук примусив Жабу розшукати навіть жінку-барківницю. І її знайшли, хоча й не без труднощів, і відшкодували вартість коня — отже, вона загалом теж була задоволена; щоправда, Жаба цьому завзято опирався, запевняючи, нібито був тут знаряддям Долі, яка хотіла покарати огрядних жінок з вес¬нянкуватими руками за те, що вони нездатні розпізнати справжнього джентльмена навіть тоді, коли опиняються з ним віч-на-віч. Щоправда, потрібна сума була не дуже відчутною, бо, як підказали місцеві знавці, циган тоді оцінив коняку майже зовсім точно.
Іноді у довгі літні вечори друзі прогулювалися до Старо¬го Лісу, тепер цілком прихильного до них — принаймні в тих місцях, куди вони заходили. Приємно було бачити, як шаноб¬ливо вітають їх тамтешні мешканці і як мами-куниці підно¬сять своїх малят до виходу з нірки й показують: «Дивись, дитинко, он іде чудовий пан Жаба! А поруч з ним — доблесний Водяний Щур, найхоробріший з вояків! А он той — знаменитий пан Кріт, про якого стільки розповідає наш татусь». Та коли дітлахи починали вередувати й не хотіли слухатися, їх час¬тенько намагалися вгамувати, лякаючи таким чином: «Якщо ви не принишкнете і не дасте мамі спокій, то прийде страш¬кий сірий Борсук і забере вас». То був підлий наклеп на Бор¬сука, бо він, хоч і цурався Товариства, дітей дуже любив. Але малеча все одно відразу вмовкала.
Грехем Кеннет

Вітер у верболозі / 3 англ. пер. В. Вишневий.-— К.: Молодь, 1985.—168 с.
Весела і мудра повість-казка англійського письменника К. Грехема (1859 — 1932) сповнена тонкої іронії до капіталістичної цивілізації.
Книжка обстоює прості, але вічні цінності життя — дружбу, без¬корисливість, взаємодопомогу, радість жити в гармонії з природою, засуджує агресивність та вседозволеність.
